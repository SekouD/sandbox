ཀུ་ཅོ་ཅ་ཅོ་ |  ༡དཔེ་ཆོས།   སྙིང་པོ་མེད་པའི་གཏམ་གང་བྱུང་དུ་སྒྲོག་པ།      དཔེར་ན། ཀུ་ཅོ་ཅ་ཅོས་རྣ་བ་སུན་ལྟ་བུ།
ཀུན་ཤེས་གཅིག་རྡུགས་ |  ༡དཔེ་ཆོས།  མང་པོ་ཤེས་ཀྱང་གནད་ལ་མི་མཁས་པ་ལྟར། སྤྱིར་བློ་རིག་ལྡན་རུང་དོན་གང་ཞིག་ལ་རྨོངས་སྲིད་པའི་དཔེ།      དཔེར་ན། རིག་པ་སློབ་པའི་ཚེ་ན་ཀུན་ཤེས་གཅིག་རྡུགས་སུ་མ་སོང་བ་ཞིག་གལ་ཆེ་ལྟ་བུ།
ཀུན་སྤྱོད་དག་ཐེར་ |  ༡དཔེ་ཆོས།  བསམ་བློ་གཏོང་སྟངས་སམ་ལས་ཀ་བྱེད་སྟངས་ཚུལ་བཞིན་དུ་བཅོས་པའི་དོན།      དཔེར་ན། ལྷག་བསམ་དང་བརྩོན་འགྲུས་ཅན་རྣམས་ཀུན་སྤྱོད་དག་ཐེར་བྱ་དགོས་དོན་མེད་ལྟ་བུ།
ཀོ་ལོང་སྡུག་ཡུས་ |  ༡དཔེ་ཆོས།  རྐྱེན་ཆུང་ངུ་ཙམ་ལའང་ཁོང་ཁྲོ་བ་དང་བྱས་ཡུས་ལ་སྨོད་པའི་སེམས།
ཀྱིག་རྩེ་བརྩིགས་ |  ༡དཔེ་ཆོས། ༡ཡུལ་སྐད། ངོ་བསྟོད་བྱས་པའི་དཔེ་སྟེ།      དཔེར་ན། མི་ལ་ལར་ཀྱིག་རྩེ་བརྩིགས་ན་ཧ་ཅང་འཕྲོད་ལྟ་བུ།
ཁ་ཁོག་མེད་པ་ |  ༡དཔེ་ཆོས།  སེམས་ལ་བསམ་པ་དང་ཁ་ནས་བཤད་པ་གཉིས་གཅིག་པ་ཡིན་པ།      དཔེར་ན། མི་དེ་ཁ་ཁོག་མེད་པ་ཞིག་ཡིན་པས་ང་ཚོས་ཁོ་ལ་བློ་ལིང་འགེལ་བྱེད་ཆོག་ལྟ་བུ།
ཁ་གཅིག་ཁོག་གཉིས་ |  ༡དཔེ་ཆོས།  ཁ་ནས་བཤད་པ་དང་སེམས་ལ་དྲན་པ་གཉིས་མི་འདྲ་བའི་དོན།      དཔེར་ན། བུ་ཁྱོད་རྒྱུས་མེད་ཡུལ་ལ་སླེབས་སོང་ན། །ཁ་གཅིག་ཁོག་གཉིས་ཅན་ལ་དོགས་ཟོན་མཛོད། །ལྟ་བུ།
ཁ་གཅིག་གྲག་ |  ༡དཔེ་ཆོས།   གྲོས་བསྡུར་སོགས་ལ་གླེང་ཕྱོགས་གཅིག་གི་སྟེང་ཚང་མ་མཐུན་པོ་བྱུང་བའི་དོན།      དཔེར་ན། དོན་དེར་ཚང་མས་ཁ་གཅིག་གྲག་གིས་ལགས་སོ་ཞུས་ལྟ་བུ།
ཁ་གཅིག་ལྕེ་གཉིས་ |  ༡དཔེ་ཆོས།  ཁ་གཅིག་གི་ནང་དུ་ལྕེ་གཉིས་ཡོད་པ་ལྟར། ཁ་གཅིག་ནས་སྐད་ཆ་མི་མཐུན་པ་གཉིས་བཤད་པའི་དོན།       དཔེར་ན། ཁ་གཅིག་ལྕེ་གཉིས་ལ་གཟབ་དགོས།
ཁ་གཅུས་སྣ་གཅུས་ |  ༡དཔེ་ཆོས།  གཞན་གྱི་སྐད་ཆ་བཤད་པ་རང་གི་བློ་ལ་མི་འབབ་པའི་སྐབས་སུ་རྣམ་འགྱུར་སྟོན་སྟངས་ཤིག      དཔེར་ན། གལ་སྲིད་ཁྱོད་གཞན་གྱི་ལྟ་ཚུལ་ལ་མོས་མཐུན་མེད་ནའང་། ཁྱོད་ཀྱིས་གཞན་པའི་གཏམ་བརྗོད་རང་དབང་ལ་བརྩི་འཇོག་བྱས་ཏེ་ཁ་གཅུས་སྣ་གཅུས་བྱ་མི་རིགས་ལྟ་བུ།
ཁ་གཏད་གྱོང་མཉམ་ |  ༡དཔེ་ཆོས།  འཐབ་ཡ་གཉིས་ཀར་གྱོང་གུད་གཅིག་པ་ཕོག་པའི་དོན།       དཔེར་ན། ད་ཐེངས་ཀྱི་དམག་འཁྲུག་དེ་ཁ་གཏད་གྱོང་མཉམ་གྱུར་ལྟ་བུ།
ཁ་གཏིང་གཉིས་ཡོད་ |  ༡དཔེ་ཆོས།  ཁ་ཞེ་རྒྱབ་འགལ་ལམ་ཁ་ཞེ་མི་མཚུངས་པའི་དོན།       དཔེར་ན། མི་གཡོ་ཅན་ལ་ཁ་གཏིང་གཉིས་ཡོད་ལྟ་བུ།
ཁ་གཏིང་ལོག་པ་ |  ༡དཔེ་ཆོས།  ཁ་དང་གཏིང་མི་མཐུན་པའི་དོན།      དཔེར་ན། ཁ་གཏིང་མི་མཐུན་པ་ཤ་སྟག་བཤད་ནས་ཉི་མ་བསྐྱལ་ལྟ་བུ།
ཁ་གཡེང་མིག་གཡེང་ |  ༡དཔེ་ཆོས།  སེམས་གང་ས་གང་དུ་གཡེང་བའམ་འཕྲོ་བའི་དོན།      དཔེར་ན། ཁ་གཡེང་མིག་གཡེང་བྱས་ནས་ཅ་ལག་བོར་བའང་མ་ཤེས།
ཁ་གཡོ་ངོས་ལེན་ |  ༡དཔེ་ཆོས།  ཁ་ཙམ་གྱིས་ཁས་ལེན་བྱེད་པའི་དོན།      དཔེར་ན། ཁ་གཡོ་ངོས་ལེན་ཙམ་ལ་ཡིད་ཆེས་མ་བྱེད་ལྟ་བུ།
ཁ་གཡོག་མཛུབ་འཁྲི་ |  ༡དཔེ་ཆོས།  ཁའི་གཡོག་པོ་མཛུབ་མོར་འཁྲི་བ་ལྟར། རང་ལ་འཁྲི་བའི་འོས་འགན་གྱི་དཔེ།       དཔེར་ན། ལས་བྱེད་པས་གཞུང་དོན་སྒྲུབ་པ་ནི་ཁ་གཡོག་མཛུབ་འཁྲི་ཡིན་ལྟ་བུ།
ཁ་གཤིབ་གྲོས་སྡུར་ |  ༡དཔེ་ཆོས།  དམིགས་དོན་གཅིག་གི་ཆེད་དུ་མི་མང་པོས་མཉམ་རུབ་ཀྱིས་གྲོས་མོལ་ལྷུག་པོར་བྱེད་པའི་དོན།      དཔེར་ན། རྒྱལ་ཁབ་མང་པོའི་དཔོན་རིགས་འཛོམས་ནས་གོ་ལའི་ཚ་དྲོད་འཕར་བཞིན་པའི་གནད་དོན་ཐད་ཁ་གཤིབ་གྲོས་སྡུར་བྱས་ལྟ་བུ།
ཁ་གསལ་གཏིང་གསལ་ |  ༡དཔེ་ཆོས།  ཁ་གཏིང་གཉིས་ཀ་གསལ་པོ་ཡིན་པ་ལྟར། དོན་དག་སྦ་གསང་མེད་པར་ཇི་མ་ཇི་བཞིན་དུ་བཤད་པའི་དོན།      དཔེར་ན། ད་རེབ་ཀྱི་ཚོགས་འདུའི་རིང་གནད་དོན་མང་པོའི་ཐད་ཁ་གསལ་གཏིང་གསལ་བྱུང་ལྟ་བུ།
ཁ་ངོམས་གྲོད་འགྲངས་ |  ༡དཔེ་ཆོས།  ལྟོགས་སྐོམ་ལས་གྲོལ་བའི་དོན་ཏེ།      དཔེར་ན། རང་ཉིད་ཁ་ངོམས་གྲོད་འགྲངས་བྱུང་སྐབས་སྔར་གྱི་གྲོགས་པོ་བརྗེད་མི་རུང་ལྟ་བུ།
ཁ་ཆག་སྣ་རལ་ |  ༡དཔེ་ཆོས།  ཁ་ཆག་པ་དང་སྣ་རལ་བ་ལྟར། བཀྲ་མི་ཤིས་པའི་བར་ཆད་དམ་གྲ་མ་འགྲིག་པ་མང་པོ་བྱུང་བའི་དོན།      དཔེར་ན། ལས་འབྲས་བསྣོགས་ན་ཁ་ཆག་སྣ་རལ་ཡོང་ལྟ་བུ།
ཁ་ཆེམས་རླུང་བསྐུར་ |  ༡དཔེ་ཆོས།  ཁ་ཆེམས་རླུང་ལ་བསྐུར་བའི་གཏམ་རྒྱུད་ལྟར། ངན་སྤྱོད་གསང་མི་ཐུབ་པའི་དོན་ཏེ།      དཔེར་ན། ཁ་ཆེམས་རླུང་བསྐུར་བྱས་ལྟ་བུ།
ཁ་ཉམས་ལྕེས་དཔྱད་ |  ༡དཔེ་ཆོས།  ཁའི་ཉམས་ལྕེས་དཔྱད་པ་ལྟར། ནང་རྒྱུས་ནང་གིས་བརྟག་པའི་དོན་ཏེ།      དཔེར་ན། ཁ་ཉམས་ལྕེས་དཔྱད་བྱོས་ལྟ་བུ།
ཁ་ཏ་བསླབ་བྱ་ |  ༡དཔེ་ཆོས།  འགྲོ་ལུགས་སྡོད་སྟངས་སོགས་ཀྱི་སྐོར་ལ་ལམ་སྟོན་བྱེད་པའི་སྐད་ཆ།      དཔེར་ན། ཆུང་དུས་ཁ་ཏ་བསླབ་བྱ་གནང་མཁན་ཞིག་ཡོད་ན་ཆེ་དུས་ཚད་འདི་འདྲ་ཞིག་ལ་ལྷུང་མེད་ལྟ་བུ།
ཁ་ཐོག་ལག་བཞག་ |  ༡དཔེ་ཆོས།   ཁ་ནས་སྐད་ཆ་བཤད་པ་ཇི་བཞིན་དོན་ལག་ལེན་ལའང་གནས་པའི་དཔེ་སྟེ།      དཔེར་ན། ཁ་ཐོག་ལག་བཞག་བྱས་ན་ལས་དོན་རྣམས་དུས་ཐོག་ཏུ་འགྲུབ་པ་ཡིན་ལྟ་བུ།
ཁ་དཀར་ཁོག་ནག་ |  ༡དཔེ་ཆོས།   ཁ་ནས་སྐད་ཆ་འཇམ་པོ་དང་ཡག་པོ་བཤད་ཅིང་། ཁོག་ནས་གཞན་ལ་ངན་སེམས་བཅངས་པ།      དཔེར་ན། ཁ་དཀར་ཁོག་ནག་ཅན་ལ་རྟག་ཏུ་འཛེམས་ལྟ་བུ།
ཁ་དཀར་གཏིང་ནག་ |  ༡དཔེ་ཆོས།  ཁ་ནས་སྐད་ཆ་ཡག་པོ་བཤད་པ་དང་། ཁོག་ནས་ངན་སེམས་བཅངས་པ།      དཔེར་ན། མི་ཁ་དཀར་གཏིང་ནག་ལ་གཟབ་དགོས།
ཁ་དགའ་ངོ་དགའ་ |  ༡དཔེ་ཆོས།  སེམས་ཀྱི་གཏིང་ནས་མི་དགའ་ནའང་དགའ་མདོག་བསྟན་ནས་སྐད་ཆ་སྙན་མོ་བཤད་པ་དང་གདོང་ལ་འཛུམ་ལངས་པའི་དོན།      དཔེར་ན། བཙན་པོ་ལ་ཁ་དགའ་ངོ་དགའ་བྱས་ལྟ་བུ།
ཁ་དགའ་ངོ་བསྟོད་ |  ༡དཔེ་ཆོས།  སེམས་ནས་མི་དགའ་ནའང་ཁ་ནས་དགའ་ཚུལ་གྱིས་བསྟོད་ར་འཐེན་པ།      དཔེར་ན། ལ་ལས་རྒྱུན་དུ་གཞན་ལ་ཁ་དགའ་ངོ་བསྟོད་ཤ་སྟག་བྱེད་ལྟ་བུ།
ཁ་དབང་དཔུང་ཤུགས་ |  ༡དཔེ་ཆོས།  ཁ་ནས་ཤོད་པའི་དབང་ཆ་དང༌། གཞན་ནོན་པར་བྱེད་པའི་དཔུང་ཤུགས།
ཁ་དལ་སྤྱོད་དལ་ |  ༡དཔེ་ཆོས།  སྐད་ཆ་དལ་མོར་བཤད་པ་དང་བྱ་སྤྱོད་ག་ལེར་རྩོམ་པའི་དོན།      དཔེར་ན། ལས་མེད་ཁ་དལ་སྤྱོད་དལ་དུ་དུས་ཚོད་བསྐྱལ་ལྟ་བུ།
ཁ་དིག་ལྕེ་རེངས་ |  ༡དཔེ་ཆོས།  སྐད་ཆ་བཤད་སྐབས་སྒྲ་དག་པོ་དང་སྒྲོས་གཙང་མ་ཤོད་མི་ཐུབ་པ།      དཔེར་ན། སོས་དལ་དུས་སྨྲ་ལྕེ་དག་མོ་ཅན། །གལ་ཐུག་དུས་ཁ་དིག་ལྕེ་རེངས་ཡིན། །ལྟ་བུ།
ཁ་དེབ་ཚད་འཛིན་ |  ༡དཔེ་ཆོས།  ཡིག་ཆ་སོགས་ཀྱི་གཞི་འཛིན་ས་མེད་པར་ཁ་ནས་གང་བཤད་ལ་ཆ་འཇོག་པའི་དོན་ཏེ།      དཔེར་ན། ཁ་དེབ་ཚད་འཛིན་དུ་མ་གྱུར་པར་ཞིབ་བརྩད་བྱེད་པ་གལ་ཆེ་ཞེས་པ་ལྟ་བུ།
ཁ་དྲག་དབང་བཙན་ |  ༡དཔེ་ཆོས།  ཁ་ཤུགས་ཆེ་ཞིང་དབང་ཤེད་ངོམས་པའི་དོན་ཏེ།      དཔེར་ན། དཔོན་པོ་ཁ་དྲག་དབང་བཙན་གྱི་འབངས་སྡུག་ལྟ་བུ།
ཁ་ནང་ལྕེ་རྒྱུས་ |  ༡དཔེ་ཆོས།  ཁ་ནང་དུ་གང་ཡོད་ལྕེ་ལ་ཆ་རྒྱུས་ཡོད་པ་ལྟར། ནང་ཁུལ་གྱི་ཆ་རྒྱུས་ནང་ཁུལ་གྱི་མི་ལ་ཡོད་པའི་དོན་ཏེ།      དཔེར་ན། ཁྱིམ་ཚང་དེའི་མི་རྣམས་ག་འདྲ་ཡོད་མེད་ཁ་ནང་ལྕེ་རྒྱུས་ཡིན་ལྟ་བུ།
ཁ་བགྲད་མཆེ་གཙིགས་ |  ༡དཔེ་ཆོས།  སྟག་སེང་སོགས་ཀྱིས་ཁ་གདངས་ནས་མཆེ་བ་གཙིགས་པ་སྟེ། འཇིགས་སྣང་སྐུལ་བའི་དཔེ།      དཔེར་ན། ཁ་བགྲད་མཆེ་གཙིགས་ཙམ་ལ་འཇིགས་ན་དཔའ་བོ་ག་ལ་ཡིན་ལྟ་བུ།
ཁ་བཅོལ་ངག་བཅོལ་ |  ༡དཔེ་ཆོས།  ཁ་འཕྲིན་བཅོལ་བའམ་བཞག་པ་སྟེ།      དཔེར་ན། ལམ་གྲོགས་དག་ལ་ཁ་བཅོལ་ངག་བཅོལ་བྱས། བུ་ཕྲུག་སློབ་གྲྭར་གཏོང་སྐབས་ཁ་བཅོལ་ངག་བཅོལ་བྱས་ལྟ་བུ།
ཁ་བཟས་འགབ་བཏང་ |  ༡དཔེ་ཆོས།  ཚུར་ཡག་པོ་བྱས་པའི་ལན་དུ་ཕར་ངན་པ་བྱས་པའམ། བྱས་པ་ཤེས་ཤིང་དྲིན་གཟོ་བའི་ལྡོག་ཟླ་སྟེ།      དཔེར་ན། བཟང་ལན་ངན་འཇལ་དང་ཁ་བཟས་འགབ་བཏང་མི་རུང་ལྟ་བུ།
ཁ་བཟས་ལྕེ་ཐིམ་ |  ༡དཔེ་ཆོས།  རང་གིས་བེད་སྤྱོད་བྱས་ཚར་བའམ་བཟས་ཚར་བའི་དོན་ཏེ།      དཔེར་ན། ཁ་བཟས་ལྕེ་ཐིམ་གྱི་བུ་ལོན་དེ་གང་ལྟར་བསལ་དགོས་ལྟ་བུ།
ཁ་བཟོ་འཕེར་པོ་ |  ༡དཔེ་ཆོས།  ཁ་ལྕེ་བདེ་ཞིང་སྐད་ཆ་བཤད་མཁས་པོ།
ཁ་བཤད་ལག་སྒྲུབ་ |  ༡དཔེ་ཆོས།  ཁ་ནས་བཤད་པ་ནང་བཞིན་ལག་ལེན་ལ་འཁེལ་བའི་དོན་ཏེ།      དཔེར་ན། ཁ་བཤད་ལག་སྒྲུབ་བྱེད་རྒྱུ་གལ་ཆེ་ལྟ་བུ།
ཁ་བྱང་ལག་བྱང་ |  ༡དཔེ་ཆོས།  གོམས་འདྲིས་ཡུན་རིང་པོ་བྱས་ནས་རྩལ་ཐོན་པ་སྟེ།      དཔེར་ན། ལོ་འགར་ལས་ཀ་བྱས་པས་ད་ཆ་ཁོ་བྱ་བ་དེ་སྒྲུབ་པར་ཁ་བྱང་ལག་བྱང་གྱུར་འདུག་ལྟ་བུ།
ཁ་བྱམས་ཚིག་འཇམ་ |  ༡དཔེ་ཆོས།  སྐད་ཆའམ་ངག་འཇམ་པོ།      དཔེར་ན། ཁ་བྱམས་ཚིག་འཇམ་གྱིས་སེམས་གསོ་བྱེད་ལྟ་བུ།
ཁ་མཁས་ཁོག་སྟོང་ |  ༡དཔེ་ཆོས།  ཁ་མཁས་པ་དང་ཁོག་སྟོང་པ་སྟེ། ཁ་ནས་བཤད་པ་མ་གཏོགས་ཁོག་ཏུ་ཤེས་བྱ་ཡོན་ཏན་མེད་པའི་དོན།      དཔེར་ན། ཁ་མཁས་ཁོག་སྟོང་གི་མིའི་སྐད་ཆར་བློ་གཏད་བཅོལ་མི་འོས་ལྟ་བུ།
ཁ་མཁས་འདྲ་ཆགས་ |  ༡དཔེ་ཆོས།  དོན་དངོས་དང་མཐུན་མིན་ལ་མ་ལྟོས་པར་ཁ་ནས་སྐད་ཆ་སྙན་པོ་བཤད་པའི་དཔེ།      དཔེར་ན། ཁ་མཁས་འདྲ་ཆགས་ཙམ་ལས་དོན་ལ་གནས་པའི་ཚིག་མི་སྣང་ལྟ་བུ།
ཁ་མཆུ་བོགས་ལེན་ |  ༡དཔེ་ཆོས།  གཞན་གྱི་གྱོད་ཁ་མཆུའམ་རྙོག་གྲ་རང་ཐོག་ཏུ་ལེན་པའི་དོན་ཏེ།      དཔེར་ན། གཞན་གྱི་བཟའ་ཚང་བར་འཛུལ་ན་ཁ་མཆུ་བོགས་མར་ལེན་ལྟ་བུ།
ཁ་མཐུན་ཁོག་འགལ་ |  ༡དཔེ་ཆོས།  ཕྱི་ཚུལ་ནས་བལྟས་ནས་སྐད་ཆ་བཤད་སྟངས་མཐུན་མདོག་ཁ་བོ་ཡོད་ཀྱང་དོན་གྱིས་ཁོག་ནས་ཕན་ཚུན་མི་མཐུན་པ།      དཔེར་ན། ཁ་མཐུན་ཁོག་འགལ་གྱི་བཟའ་ཚང་འགྲིག་མཐུན་དཀའ་ལྟ་བུ།
ཁ་མཐུན་གྲོས་བསྡུར་ |  ༡དཔེ་ཆོས།  མི་མང་པོ་བསམ་བློ་མཐུན་པའི་སྒོ་ནས་གནད་དོན་ལ་གྲོས་མོལ་བྱེད་པའི་དོན།
ཁ་མཐུན་ཞེ་མཐུན་ |  ༡དཔེ་ཆོས།  ཁ་ཞེ་གཉིས་ཀ་མཐུན་པ་ལྟར། ཕྱི་ནང་གཉིས་ཀ་ཧ་ཅང་མཐུན་པའི་དོན།
ཁ་མིག་མར་ལྟ་ |  ༡དཔེ་ཆོས།  བྱ་བ་དང་སྤྱོད་ལམ་ངན་པའི་རྗེས་སུ་འབྲང་བའམ་མིག་ལྟོས་བྱེད་པ་སྟེ།      དཔེར་ན། ཁ་མིག་མར་ལྟའི་བྱ་སྤྱོད་ལ་ཞུགས་མི་རུང་ལྟ་བུ།
ཁ་མིག་ཡར་ལྟ་ |  ༡དཔེ་ཆོས།  བྱ་བ་དང་སྤྱོད་ལམ་བཟང་པོ་ལ་སློབ་སྦྱོང་བྱེེད་པའམ་མིག་ལྟོས་བྱེད་པ།      དཔེར་ན། ཁ་མིག་ཡར་ལྟའི་བྱ་སྤྱོད་ལ་འབད་དགོས་ལྟ་བུ།
ཁ་མོས་ཞེ་མོས་ |  ༡དཔེ་ཆོས།  ཁ་ཁོག་གམ་ཁ་སེམས་གཉིས་ཀའི་སྒོ་ནས་མོས་མཐུན་ནམ་འཐད་པ་བྱུང་བའི་དོན་ཏེ།      དཔེར་ན། ལས་དོན་འདིར་ཁ་མོས་ཞེ་མོས་བྱུང་ལྟ་བུ།
ཁ་ཚ་གཏིང་ནག་ |  ༡དཔེ་ཆོས།  སྐད་ཆ་རྩུབ་ཅིང་ཞེ་གནག་པའི་དོན།      དཔེར་ན། ཁ་ཚ་གཏིང་ནག་ཅན་གྱི་མི་ལ་གཟབ་པར་འཚལ་ལྟ་བུ།
ཁ་ཚ་དགོས་གཏུགས་ |  ༡དཔེ་ཆོས།  འཕྲལ་དུའམ་གང་མགྱོགས་མགྱོགས་ཀྱིས་ངེས་པར་དུ་བསྒྲུབ་དགོས་པའི་དོན།      དཔེར་ན། བོད་ཀྱི་སྐད་ཡིག་སྲུང་སྐྱོབ་བྱ་རྒྱུ་ནི་མིག་སྔའི་ཁ་ཚ་དགོས་གཏུགས་ཀྱི་ལས་ཀ་ཞིག་རེད་ལྟ་བུ།
ཁ་ཚ་དགོས་གལ་ |  ༡དཔེ་ཆོས།   ཆེས་གཞི་རྩའི་དགོས་མཁོ་སྟེ།      དཔེར་ན། ལྟོ་གོས་གཉིས་ནི་འགྲོ་བ་མིའི་རིགས་ལ་ཁ་ཚ་དགོས་གལ་ཆེ་ཤོས་རེད་ལྟ་བུ།
ཁ་ཚ་དུས་གཏུགས་ | ༡དཔེ་ཆོས།  ཤིན་ཏུ་གལ་གནད་ཆེ་བའི་དུས་ཚོད་ལ་ཐོན་པ།      དཔེར་ན། འགྲོ་བ་མིའི་ངོས་ནས་བསམ་བློ་གཏོང་རྒྱུ་ནི་ཁ་ཚ་དུས་གཏུགས་ཡིན་ལྟ་བུ།
ཁ་ཞེ་གཉིས་མེད་ |  ༡དཔེ་ཆོས།  ཁ་ནས་བཤད་པའི་སྐད་ཆ་དང་སེམས་ལ་དྲན་ཚུལ་མཐུན་པའི་དོན་ཏེ།      དཔེར་ན། ཁ་ཞེ་གཉིས་མེད་ཀྱི་སྒོ་ནས་ནད་པར་ལྟ་སྐྱོང་བྱེད་ལྟ་བུ།
ཁ་འཁུར་ངན་ཤེད་ |  ༡དཔེ་ཆོས།  བཙན་པོ་ཁ་འཁྱེར་གྱི་ངན་ཤུགས་ཀྱི་དོན་ཏེ།      དཔེར་ན། ཚོགས་འདུའི་ནང་ཁ་འཁུར་ངན་ཤེད་བྱས་ན་སྤྱི་མོས་ཀྱི་གྲོས་ཆོད་ཅིག་ཡོང་དཀའ་ལྟ་བུ།
ཁ་འཁྱགས་ངོ་འཁྱགས་ |  ༡དཔེ་ཆོས།  གཞན་ལ་ཁ་མི་གྲག་ཅིང་གདོང་གི་རྣམ་འགྱུར་ཡག་པོ་མི་སྟོན་པའི་མི་དགའ་བའི་རྣམ་འགྱུར་གྱི་དཔེ།      དཔེར་ན། འགྲུལ་པ་ཁྱིམ་དུ་སླེབས་དུས་ཁ་འཁྱགས་ངོ་འཁྱགས་བྱ་མི་རུང་ལྟ་བུ།
ཁ་འགལ་ཚིག་འགལ་ |  ༡དཔེ་ཆོས།  སྐད་ཆ་ཤོད་སྟངས་ཀྱི་རྐྱེན་པས་ཕན་ཚུན་སེམས་མ་མཐུན་པར་གྱུར་པའི་དོན་ཏེ།      དཔེར་ན། གྲོགས་པོའི་བར་ཁ་འགལ་ཚིག་འགལ་ཤོར་ལྟ་བུ།
ཁ་འཆམས་ཕྲུགས་གཅིག་ |  ༡དཔེ་ཆོས།  མང་པོ་བློ་སྣ་གཅིག་མཐུན་དུ་གྱུར་པའི་དོན།
ཁ་འཇམ་གཏིང་གནག་ |  ༡དཔེ་ཆོས།  སྐད་ཆ་སྙན་པོ་བཤད་ཀྱང་སེམས་པ་ངན་པ་ཡིན་པའི་དོན།      དཔེར་ན། མི་ཁ་འཇམ་གཏིང་གནག་ལ་གཟབ་དགོས་ལྟ་བུ།
ཁ་འཇམ་གཏིང་རྩུབ་ |  ༡དཔེ་ཆོས།  ཁ་ནས་སྐད་ཆ་སྙན་པོ་བཤད་ཀྱང་སེམས་པའི་གཏིང་ནག་པོ་ཡིན་པའི་དོན།
ཁ་འཐབ་རང་དག་ |  ༡དཔེ་ཆོས།   ཡོང་སྒོ་དང་འགྲོ་སོང་གཉིས་ཐོད་ཐུག་པའི་དོན།
ཁ་འཐོར་དགུ་འཐོར་ |  ༡དཔེ་ཆོས།  དངོས་རྫས་སོགས་དུམ་བུའམ་ཆ་ཤས་སོ་སོར་ཤུགས་ཆེན་པོར་གྱུར་བའི་དོན། ་
ཁ་འདྲིས་ཁོག་འདྲིས་ |  ༡དཔེ་ཆོས།  ཕྱི་ཚུལ་ཙམ་མིན་པར་སེམས་གཏིང་ནས་ཕན་ཚུན་འགྲོགས་འདྲིས་ཟབ་མོ་ཡོད་པའི་དོན།      དཔེར་ན། ཁོང་དང་ང་གཉིས་ཁ་འདྲིས་ཁོག་འདྲིས་ཀྱི་བློས་ཐུབ་གྲོགས་པོ་ཡིན་ལྟ་བུ།
ཁ་འཕངས་ལག་ཕྱིས་ |  ༡དཔེ་ཆོས།  རང་གི་ཁ་འཕངས་པ་ལག་པས་ཕྱིས་པ་ལྟར། སྐྱོན་དང་ནོར་འཁྲུལ་མི་གཞན་གྱི་ཐོག་ལ་གཡོགས་པའམ་འགེལ་བའི་དོན་ཏེ།      དཔེར་ན། ནོར་འཁྲུལ་རང་གིས་བཟོས་ནས་གཞན་ལ་ཁ་འཕངས་ལག་ཕྱིས་བྱ་མི་རུང་ལྟ་བུ།
ཁ་འཛིན་རོགས་དན་ |  ༡དཔེ་ཆོས།  ལངས་ཕྱོགས་བཟུང་ནས་རོགས་རམ་བྱེད་པའི་དོན་ཏེ།      དཔེར་ན། མགོན་སྐྱབས་དཔུང་གཉེན་བྲལ་བའི་ཉམ་ཐག་རྣམས་ལ་ཁ་འཛིན་རོགས་དན་ཞིག་ཅི་ནས་མཛོད་ལྟ་བུ།
ཁ་ཡག་ངོ་བསྟོད་ |  ༡དཔེ་ཆོས།  རང་གི་དགོས་མཁོའི་ཆེད་དུ་གཞན་ལ་ཁ་སྙན་པོ་བཤད་པའམ་དོན་དངོས་དང་མི་མཐུན་པའི་བསྟོད་ར་བྱས་པའི་དོན།      དཔེར་ན། ཁ་ཡག་ངོ་བསྟོད་འདི་ཡང་དགོས་རྒྱུ་ཞིག་ཡིན། །རྒྱུ་མི་འཆོར་མི་ངོ་ལོན་སྤྱད་ཅིག་ཡིན། །ལྟ་བུ།
ཁ་ཡག་ངོ་ཡག་ |  ༡དཔེ་ཆོས།   རང་དོན་འགྲུབ་ཆེད་གཞན་ལ་ཁ་སྙན་པོ་དང་རྣམ་འགྱུར་ཡག་པོ་སྟོན་པའི་དོན།      དཔེར་ན། ཁ་ཡག་ངོ་ཡག་བྱས་ནས་མགོ་བསྐོར་བཏང་ལྟ་བུ།
ཁ་ཡག་ཚིག་ཡག་ |  ༡དཔེ་ཆོས།  ལེགས་པའམ་བཀྲ་ཤིས་པའི་རང་བཞིན་གྱི་གཏམ་དང་ཚིག་སྙན་མོ།
ཁ་ཡོད་ལག་མེད་ |  ༡དཔེ་ཆོས།   ཁ་ནས་སྟོང་ལབ་རྒྱག་པ་མ་གཏོགས་དོན་དངོས་ལག་ལེན་ལ་མེད་པའི་དོན་ཏེ།      དཔེར་ན། འཆར་གཞི་ཁ་ཡོད་ལག་མེད་ལྟ་བུ།
ཁ་ཡོད་ལག་ཡོད་ |  ༡དཔེ་ཆོས།  མིག་མཐོང་ལག་ཟིན་ལ་ཁེ་ཕན་ཡོད་པའི་དོན།      དཔེར་ན། མི་དམངས་ལ་ཁ་ཡོད་ལག་ཡོད་ཀྱི་དོན་དག་བསྒྲུབ་དགོས། ཁ་ཡོད་ལག་ཡོད་ཀྱི་བསམ་ཚུལ་བཏོན་པ་ལྟ་བུ།
ཁ་རི་ཁ་ཐུག་ |  ༡དཔེ་ཆོས།  སེམས་ལ་གང་དྲན་པ་ལམ་སེང་ཁ་ནས་འབུད་པའི་དོན་ཏེ།      དཔེར་ན། ཁ་རི་ཁ་ཐུག་ཆེ་དྲགས་ན་ཕུགས་ལ་སྐྱོན་ཆགས་ཡོང་ལྟ་བུ།
ཁ་རུལ་ནང་བཤང་ |  ༡དཔེ་ཆོས།   ཁ་ཡི་ནང་རུལ་ན་ཁའི་ནང་གཙང་མར་འཁྲུད་དགོས་པ་ལྟར། ནང་ཁུལ་དུ་བྱུང་བའི་འགལ་བ་དང་དོན་རྐྱེན་རྣམས་ནང་ཁུལ་ནས་ཐབས་ཤེས་བྱས་ཏེ་སེལ་དགོས་པའི་དཔེ།      དཔེར་ན། ད་རེས་ཀྱི་གྱོད་དོན་དེ་ཁ་རུལ་ནང་བཤང་བྱས་ལྟ་བུ།
ཁ་རྒོད་གཏིང་རྒོད་ |  ༡དཔེ་ཆོས།   ངག་བཙན་ཞིང་ཁོག་ལ་དཔའ་སྙིང་ཡོད་པའི་དོན།      དཔེར་ན། ཧོར་གླིང་གཡུལ་འགྱེད་ལས། ཁྱོད་ཤན་པ་རྨེ་རུ་རྩེ། ཁ་རྒོད་གཏིང་རྒོད་ཡིན་ཟེར་ནས་ཧོར་ད་ར་ཁ་དགུ་ནས། དཔའ་གཏམ་དཔུང་ངོམ་བྱེད་མི་ཞིག་ཡིན་མོད། ར་མདའ་ཁྱོད་རང་ལ་བབས་ཡོད་ཟེར་རོ། །ལྟ་བུ།
ཁ་རྒྱབ་གཉིས་མེད་ |  ༡དཔེ་ཆོས།  ཁ་ལ་བཟའ་རྒྱུའི་ལྟོ་ཆས་དང་རྒྱབ་ལ་གཡོག་རྒྱུའི་གོས་གང་ཡང་མེད་པའི་དོན།      དཔེར་ན། མཁས་པ་ཁ་རྒྱབ་གཉིས་མེད་ཀྱང། །ཡོན་ཏན་ལྡན་ན་སྐྱེ་བོས་བཀུར། །ལྟ་བུ།
ཁ་རྒྱུ་བྲོ་རྒྱུ་ |  ༡དཔེ་ཆོས།  བཟའ་བཏུང་གི་དྲི་རོའི་མིང་སྟེ།      དཔེར་ན། ཁ་རྒྱུ་བྲོ་རྒྱུ་མེད་པའི་ཟས་མ་སྟེར་། །གོ་རྒྱུ་ཉན་རྒྱུ་མེད་སའི་གཏམ་མ་བཤད། །ལྟ་བུ།
ཁ་རྩུབ་ཁོག་ཡག་ |  ༡དཔེ་ཆོས།  ཁ་ནས་སྐད་ཆ་སྙན་པོ་ཤོད་མི་ཤེས་པའམ་མི་ཤོད་ཀྱང་སེམས་བཟང་པོ་ཡོད་པའི་དོན།      དཔེར་ན། ཁ་ཡག་ཁོག་ངན་གྱིས་འཛུམ་སྟོན་པ་ལས། ཁ་རྩུབ་ཁོག་ཡག་གིས་གཤེ་གཤེ་གཏོང་བ་ལེགས་ལྟ་བུ།
ཁ་རྫིག་ངོ་རྫིག་ |  ༡དཔེ་ཆོས།  ཁ་ནས་གཏམ་རྫིག་པོའམ་ལྗིད་ཁོག་ཅན་བཤད་པ་དང་ངོ་གདོང་གི་རྣམ་འགྱུར་རྫིག་པོ་སྟོན་པའི་དོན།
ཁ་ལེན་ངོ་ལེན་ |  ༡དཔེ་ཆོས།  ས་ཕྱོགས་གཞན་ནས་ཡོང་བའི་འགྲུལ་པར་སྣེ་ལེན་ནམ་གཉེར་ཁ་འཛིན་པའི་དོན་ཏེ།      དཔེར་ན། འགྲུལ་པ་སླེབས་དུས་ཁ་ལེན་ངོ་ལེན་ཡག་པོ་གྱིས་ལྟ་བུ།
ཁ་ལེན་ངོ་སྲུང་ |  ༡དཔེ་ཆོས།  གཞན་གྱིས་ཅི་བཤད་ཉན་པ་དང་དེ་ལ་བསྟུན་ཤེས་བྱས་པའི་དོན།      དཔེར་ན། དམག་དཔོན་གྱི་ཁ་ལེན་ངོ་སྲུང་བྱ་རྒྱུ་ནི་དམག་མིའི་འོས་འགན་ཡིན་ལྟ་བུ།
ཁ་ལོག་ངོ་ལོག་ |  ༡དཔེ་ཆོས།  ངོ་རྒོལ་གྱི་གཏམ་དང་བྱ་སྤྱོད་རྩོམ་པའི་དོན་ཏེ།      དཔེར་ན། མི་མང་འུ་ཐུག་ནས་སྒེར་སྤྱོད་པ་ལ་ཁ་ལོག་ངོ་ལོག་བྱས་ལྟ་བུ།
ཁ་ལོག་ཚིག་ལོག་ |  ༡དཔེ་ཆོས།  མི་འདོད་པའི་གཏམ་སྨྲས་པ་དང་རྣམ་འགྱུར་བསྟན་པའི་དོན་ཏེ།      དཔེར་ན། ཕ་མ་དང་དགེ་རྒན་ལ་ཁ་ལོག་ཚིག་ལོག་བྱ་མི་རུང་ལྟ་བུ།
ཁ་ལྟ་མིག་ལྟ་ |  ༡དཔེ་ཆོས།  སེམས་ཁུར་བྱས་ཏེ་ཁ་ནས་བསླབ་བྱ་རྒྱག་པ་དང་དངུལ་དངོས་སོགས་ཀྱིས་རོགས་རམ་བྱེད་པའི་དོན་ཏེ།      དཔེར་ན། རྒན་འཁོགས་དང་བྱིས་པ་བདག་མེད་ལ་ཁ་ལྟ་མིག་ལྟ་བྱེད་དགོས་ལྟ་བུ།
ཁ་སོ་ངོ་ལག་ལྟ་བ་ |  ༡དཔེ་ཆོས།  མི་ངོ་དཀར་ནག་ལ་ལྟ་བ་དང༌། ལག་པའི་བྱ་སྤྱོད་དམ་གནང་སྦྱིན་བྱེད་སྟངས་ལ་ལྟ་བ།      དཔེར་ན། ཁ་སོ་ངོ་ལག་ལྟ་བའི་སྒོ་ནས་གཞན་སེམས་ཤེས་ལྟ་བུ།
ཁ་སྦྲང་རྩི་ཁོག་སྣག་ཚ་ |  ༡དཔེ་ཆོས།  ཁ་བཤད་སྦྲང་རྩི་ལྟར་འཇམ་ཞིང་མངར་བ་དང་ཁོག་པ་སྣག་ཚ་བཞིན་ནག་ཅིང་ངན་པའི་དོན་ཡིན་ཏེ།      དཔེར་ན། ཁ་ཁོག་མི་མཐུན་པའི་གཏམ་ཁ་སྦྲང་རྩི་ཁོག་སྣག་ཚ་ལྟར་བཤད་ན་ལྷ་ཆོས་དང་མི་མཐུན་ལྟ་བུ།
ཁག་ངན་སྦིར་སྒྲ་ |  ༡དཔེ་ཆོས།  བྱུས་ཉེས་འབྱུང་རྩའི་ནག་ཅན་ཡིན་པའི་གཏམ་ངན་གང་སར་གྲག་པ།      དཔེར་ན། ཁག་ངན་སྦིར་སྒྲ་བསྒྲགས་ཏེ། །ཉམ་ཆུང་མདུན་ལམ་མ་འགོག། །ལྟ་བུ།
ཁག་དཀྲི་བསྙོན་འཛུགས་ |  ༡དཔེ་ཆོས།  ལྟར་སྣང་གི་རྒྱུ་མཚན་ལ་བརྟེན་ནས་བྱས་ཉེས་གཞན་ལ་གཡོགས་པ་དང་ཧམ་ཤེད་ཀྱིས་གནས་ལུགས་ལས་ཕྱིན་ཅི་ལོག་ཏུ་སྒྲོ་འདོགས་པ།      དཔེར་ན། ཁག་དཀྲི་བསྙོན་འཛུགས་ཀྱིས་རང་སྐྱོན་འགེབ་ཐབས་བྱེད་པ་ནི་སྐྱེ་བོ་ཐ་ཤལ་བའི་བྱ་སྤྱོད་ཡིན་ལྟ་བུ།
ཁང་སྟོང་རྐུན་མ་ |  ༡དཔེ་ཆོས།  ཁང་པ་སྟོང་པའི་ནང་དུ་རྐུན་མ་འཛུལ་བ་ལྟར། ཕན་གནོད་ཅི་ཡང་མེད་པའི་དཔེ།
ཁད་འགྱངས་ཁ་ཐོར་ |  ༡དཔེ་ཆོས།  བར་ཐག་རིང་ཞིང་འབྲེལ་བ་མེད་པར་སོ་སོར་གནས་པའི་དོན།
ཁབ་གཞུག་སྐུད་པས་བསུབ་དགོས་ |  ༡དཔེ་ཆོས། 1. ཁབ་ཕར་བཏང་བའི་གཞུག་སྐུད་པས་བསུབ་དགོས་པ་ལྟར་དངུལ་དངོས་སོགས་འགྲོ་སོང་ཕར་བཏང་བའི་ཤུལ་ལ་ཚུར་ཡོང་སྒོས་དགང་དགོས་པའི་དཔེ་སྟེ།  དཔེར་ན། ཚོང་བྱས་ན་མ་མཐའ་ཡང་ཁབ་གཞུག་སྐུད་པས་བསུབ་དགོས་ལྟ་བུ། 2. ཕར་མི་ལ་རང་གིས་བཤད་པ་བཞིན་རང་གི་བྱ་སྤྱོད་ཀྱང་ལེགས་པོ་བྱེད་དགོས་པའི་དཔེ་སྟེ།  དཔེར་ན། མི་ལ་བསླབ་བྱ་བརྒྱག་ན་རང་གི་བྱ་སྤྱོད་ཀྱིས་ཁབ་གཞུག་སྐུད་པས་བསུབ་དགོས།
ཁབ་གོང་གཟེར་ |  ༡དཔེ་ཆོས།  ཁབ་གོང་བའི་ནང་དུ་གཟེར་ན་བོར་བརླག་མི་འབྱུང་བ་བཞིན། ཅ་དངོས་གཞན་ཡང་ཉར་ཚགས་དེ་ལྟར་བྱེད་དགོས་པའི་དཔེ་སྟེ།      དཔེར་ན། ཁབ་གོང་གཟེར་ཉར་ཚགས་བྱེད་པའི་མཆོག་ལྟ་བུ།
ཁབ་འཛུགས་སྙུང་འཛུགས་ |  ༡དཔེ་ཆོས།  རང་གི་འདོད་པའམ་བསམ་ཚུལ་དེ་ཉིད་མི་གཞན་དང་གཞན་གྱི་མགོར་འགེལ་གང་ཐུབ་བྱེད་པའི་དཔེ།      དཔེར་ན། བཤད་རྒྱུ་རང་གིས་བཤད་ནས། གཞན་ལ་ཁབ་འཛུགས་སྙུང་འཛུགས་བྱས་ལྟ་བུ།
ཁབ་སྙུང་གང་འགྲོ་ |  ༡དཔེ་ཆོས།  གཡོ་ཐབས་ཀྱིས་དུས་ཚོད་འགྲོ་གང་ཐུབ་ཅི་ཐུབ་བྱེད་པའི་དཔེ།
ཁར་ཕོག་སྣར་ཕོག་ | ༡དཔེ་ཆོས།  འཛེམས་ཟོན་མེད་པར་གང་བྱུང་ཚིག་རྩུབ་སྣ་ཚོགས་སྨྲས་པ་སྟེ་མི་ལ་གནོད་རྒྱུའི་སྐད་ཆ་བཤད་པའི་དོན།      དཔེར་ན། ཁར་ཕོག་སྣ་ཕོག་གི་སྐད་ཆ་བཤད་དེ་དོན་མེད་མི་སེམས་མ་དཀྲུག་ལྟ་བུ།
ཁས་བླངས་ཐེབས་གཅོག་ | ༡དཔེ་ཆོས།  གང་ཞིག་ཁས་བླངས་ཤིང་ལག་ལེན་ལ་མི་འདེབས་པའི་དོན་ཏེ།      དཔེར་ན། དོན་བཅོལ་ཁས་བླངས་ཚར་རྗེས་ཁས་བླངས་ཐེབས་གཅོག་མ་བྱེད་ལྟ་བུ།
ཁས་བླངས་རྒྱབ་སྐྱུར་ |  ༡དཔེ་ཆོས།  ཁས་ལེན་བྱས་པའི་དོན་མི་བརྩི་བར་རྒྱབ་ཏུ་གཡུགས་པའི་དོན་ཏེ།      དཔེར་ན། ཁས་བླངས་རྒྱབ་སྐྱུར་གྱི་ཁྲེལ་མེད་སྐྱེ་བོ་ལྟ་བུ།
ཁས་བླངས་ལག་བསྟར་ | ༡དཔེ་ཆོས།  གང་ཞིག་ཁས་བླངས་པའི་དོན་རྣམས་ཁས་བླངས་པ་ལྟར་ལག་ལེན་དོན་འཁྱོལ་བྱས་པའི་དོན་ཏེ།       དཔེར་ན། ཁས་བླངས་ལག་བསྟར་བྱས་ན་ཀུན་ཡིད་ཆེས་ལྟ་བུ།
ཁས་ལེན་སོས་ཐེག་ | ༡དཔེ་ཆོས།  དོན་གང་ཞིག་བྱེད་རྒྱུར་ཁས་བླངས་ཤིང་ཁག་ཁུར་བའི་དོན་ཏེ།      དཔེར་ན། ཁས་ལེན་སོས་ཐེག་བྱས་ཕྱིན་འགྱུར་མི་སྲིད་ལྟ་བུ།
ཁུངས་དག་སྤུས་གཙང་ |  ༡དཔེ་ཆོས།  འབྱུང་སའི་ཁུངས་ཡང་དག་པ་ཡིན་ལ་རྒྱུ་དང་སྤུས་ཀ་བཟང་ཞིང་སྐྱོན་མེད་པ།      དཔེར་ན། ཁུངས་དག་སྤུས་གཙང་གི་ཅ་ལག་ལྟ་བུ།
ཁུངས་ཡོད་ལུང་ཡོད་ | ༡དཔེ་ཆོས།  ཡིད་ཆེས་འཕེར་བའམ་ཁུངས་བཙུན་པའི་དོན་ཏེ།      དཔེར་ན། གཏམ་བཤད་ན་ཁུངས་ཡོད་ལུང་ཡོད་བཤད་དགོས་ལྟ་བུ།
ཁུངས་སྐྱེལ་དག་འབུད་ |  ༡དཔེ་ཆོས།  ཡང་དག་པའམ་སྐྱོན་མེད་རྣམ་དག་ཡིན་པའི་ཁུངས་སྐྱེལ་བ་དང་གཞན་ལ་ཉེས་པ་མེད་པའི་དཔང་པོ་བྱེད་པའི་དོན།      དཔེར་ན། ཉེས་མེེད་ཁག་དཀྲི་ལ་ཁུངས་སྐྱེལ་དག་འབུད་ངེས་པར་བྱ་རྒྱུ་ལྟ་བུ།
ཁུངས་སྐྱེལ་ར་འཕྲོད་ |  ༡དཔེ་ཆོས།  བདེན་པ་ཁུངས་སྐྱེལ་གྱིས་གནས་ལུགས་ངོ་སྤྲོད་བྱས་པ།      དཔེར་ན། ཡང་དག་པའི་གཏན་ཚིགས་ལ་བརྟེན་ནས་ཁུངས་སྐྱེལ་ར་འཕྲོད་བྱུང་ལྟ་བུ།
ཁེ་ཉེན་གོ་ཤེས་ |  ༡དཔེ་ཆོས།  ཁེ་ཕན་དང་ཉེན་ཁ་ཅི་ཡོད་ཤེས་རྟོགས་ཡོད་པའམ་ངོ་ཤེས་པ།      དཔེར་ན། ཁེ་ཉེན་གོ་ཤེས་ལས་ཧོལ་རྒྱུགས་མི་རུང་ལྟ་བུ།
ཁེ་མེད་གྱོང་མེད་ |  ༡དཔེ་ཆོས།  ཚོང་ལས་སོགས་ལ་ཁེ་སྐྱེད་མེད་པར་འདྲ་མཉམ་བྱུང་བ།
ཁེ་ལོག་ཚོང་ལོག་ |  ༡དཔེ་ཆོས།  གཡོ་ཐབས་ཀྱིས་ཚོང་གཉེར་ནས་ཁེ་བཟང་བླངས་པའི་དོན་ཏེ།      དཔེར་ན། ཁེ་ལོག་ཚོང་ལོག་བརྒྱབ་ནས་གཞན་མགོ་བསྐོར་ལྟ་བུ།
ཁེ་སྤོགས་འདོད་གདུང་ |  ༡དཔེ་ཆོས།  རང་ཉིད་ལ་ཁེ་བཟང་ཆེན་པོ་ཞིག་ཡོང་འདོད་ཀྱིས་སེམས་འཁྲུགས་པའམ་ཡིད་གདུང་བ་སྟེ།      དཔེར་ན། ཁེ་སྤོགས་འདོད་གདུང་ཅན་གྱིས་མ་རྩ་བརླག་ཉེན་ཆེ་ལྟ་བུ།
ཁེངས་རློམ་གཞན་བརྙས་ |  ༡དཔེ་ཆོས།  ང་རྒྱལ་གྱིས་བསྙེམས་ནས་གཞན་ལ་ཁྱད་གསོད་བྱས་པའི་དོན་ཏེ།      དཔེར་ན། སྐྱེ་བོ་དམ་པས་ཁེངས་རློམ་གཞན་བརྙས་མི་བྱ་ལྟ་བུ།
ཁོག་བརྒྱངས་ཟིང་སློང་ |  ༡དཔེ་ཆོས།  མི་ཅོལ་ཆུང་དག་ལ་ང་རྒྱལ་སྐྱེད་བྱེད་ཀྱི་གཏམ་སྣ་ཚོགས་བཤད་ཅིང་སྤྱི་ཚོགས་ནང་ཟིང་འཁྲུག་སློང་བ།
ཁོང་ངན་ལག་ཡང་ | ༡དཔེ་ཆོས།  སེམས་ངན་པར་མ་ཟད་ལག་པས་ཀྱང་རྡུང་རྡེག་སྐྱེན་པའི་དོན།      དཔེར་ན། ཁོང་ངན་ལག་ཡང་བྱས་ཚེ་སུ་ཡང་མི་དགའ་ལྟ་བུ།
ཁྱི་ཁ་རྡོ་ལེན་ |  ༡དཔེ་ཆོས།  ལས་དོན་གང་ཞིག་ཡིན་ཡང་དེ་ལ་འགྲན་ཟླར་ལངས་མཁན་རེ་དགོས་པའི་དཔེ།
ཁྱི་ཁར་རུས་བཟུང་ |  ༡དཔེ་ཆོས།  ཁྱིའི་ཁ་ལ་རུས་པ་བཟུང་པ་ལྟར། ཅ་དངོས་སམ་ལས་དོན་གང་ཡིན་རང་གི་ལག་པར་ཡོང་བ་དེ་བེད་སྤྱོད་ཡོད་མེད་ལ་མ་ལྟོས་པར་གཙིགས་ཆེར་བརྩིས་ཏེ་བློས་གཏོང་མི་བྲ་བའི་དཔེ།
ཁྱི་ཉལ་རྒྱུག་སློང་ |  ༡དཔེ་ཆོས།  གཞན་ལ་དོན་མེད་ཀྱི་སྒོ་ནས་སྙད་ཀ་བྱས་པའི་དོན་ཏེ།      དཔེར་ན། དོན་མེད་སྙད་རྐོ་དང་ཁྱི་ཉལ་རྒྱུག་སློང་མ་བྱེད་ལྟ་བུ།
ཁྱི་སྤྱང་ཁ་འགྲིལ་ |  ༡དཔེ་ཆོས།  ཁྱི་དང་སྤྱང་ཀི་ཁ་འགྲིལ་བ་ལྟར། མི་ངན་མཉམ་འདུས་བྱས་ཤིང་ཁ་མཐུན་པའི་དཔེ་སྟེ།      དཔེར་ན། ཁྱི་སྤྱང་ཁ་འགྲིལ་ལ་གཟབ་དགོས་ལྟ་བུ།
ཁྱི་སྤྱང་ལག་སྦྲེལ་ |  ༡དཔེ་ཆོས།  མི་ངན་ཁ་མཐུན་གྱི་དཔེ་སྟེ།      དཔེར་ན། ཁྱི་སྤྱང་ལག་སྦྲེལ་བྱས་ཏེ་གཞན་མགོ་གཡོག་མི་རུང་ལྟ་བུ།
ཁྲལ་ཁྲིམས་འཁུར་ཤེས་ |  ༡དཔེ་ཆོས།  རང་ལ་བབ་པའི་ཁྲལ་དང་ཁྲིམས་སོགས་ལ་བརྩི་འཇོག་གིས་དང་དུ་བླངས་ནས་འཁུར་ཤེས་བྱེད་པའི་དོན་ཏེ།      དཔེར་ན། ཁྲལ་ཁྲིམས་འཁུར་ཤེས་བྱས་ན། །ཁྱིམ་ལ་གནོད་པ་ཉུང་། །ལྟ་བུ།
ཁྲི་ཁྲི་འབུམ་འབུམ་ |  ༡དཔེ་ཆོས། ༡རྒྱུན་སྤྱོད། ཤིན་ཏུ་མང་པོའི་དོན།      དཔེར་ན། དམག་བུ་རྟ་ཁྲི་ཁྲི་འབུམ་འབུམ་ཡོད་ལྟ་བུ།
ཁྲིམས་མེད་བཙན་ཤེད་ |  ༡དཔེ་ཆོས།  ཁྲིམས་ལུགས་སོགས་གང་ལ་བརྩི་སྲུང་མེད་པར་བཙན་པོ་དབང་ཡོད་ཀྱིས་གཞན་ལ་ཐུབ་ཚོད་བཏང་བའི་བྱ་སྤྱོད་ཀྱི་མིང་སྟེ།      དཔེར་ན། ཁྲིམས་མེད་བཙན་ཤེད་ཀྱི་སྒོ་ནས་དམངས་རྣམས་དཀའ་སྡུག་གི་གནས་སུ་བསྐྱལ་ལྟ་བུ།
ཁྲིམས་མེད་ལུགས་མེད་ |  ༡དཔེ་ཆོས།  རྒྱལ་ཁབ་ཀྱི་ཁྲིམས་དང་འཇིག་རྟེན་ཡ་རབས་ཀྱི་ལུགས་སོགས་གང་ལ་ཡང་བརྩི་འཇོག་མེད་པར་གང་བྱུང་བྱུང་གི་བྱ་སྤྱོད་སྤེལ་བ་སྟེ།       དཔེར་ན། ཁྲིམས་མེད་ལུགས་མེད་ཀྱི་ཡུལ་གྲུ་ལ་ཁ་ཆག་སྣ་རལ་གྱི་བྱ་བ་འབྱུང་ལྟ་བུ།
ཁྲིམས་རྐུན་ལྐོག་བརྡུངས་ |  ༡དཔེ་ཆོས།  ཁྲིམས་ལུགས་ཀྱི་རྣམ་གཞག་གམ་གཞུང་ལུགས་ཁ་ལ་ཁྱེར་ནས་ཉེས་མེད་དམ་འཁོན་ལན་དང་རྩེད་མོ་སོགས་ཀྱི་ཆེད་གཞན་ལ་ལྐོག་བརྙས་མནར་རྡུང་བྱེད་པའི་བྱ་སྤྱོད་ཀྱི་མིང་།
ཁྲིམས་ས་བར་གཅོད་ |  ༡དཔེ་ཆོས།  ཚད་ལྡན་གྱི་ཁྲིམས་ཁང་ལ་མ་གཏུགས་པར་རིམ་པ་འོག་མ་ནས་གྱོད་དོན་ཁྲིམས་འགལ་གྱིས་ཐག་གཅོད་པ།
ཁྲིམས་ས་ཚོད་ལོངས་ |  ༡དཔེ་ཆོས།  ཁྲིམས་ལ་མཐོང་ཆུང་གིས་བརྙས་པའམ་ཚོད་ལེན་བྱེད་པ།
ཁྲེལ་མེད་ལུགས་མེད་ |  ༡དཔེ་ཆོས།  ཁྲེལ་ངོ་ཚ་མེད་པ་དང༌། གནའ་བོའི་ཡ་རབས་བཟང་པོའི་ལུགས་སྲོལ་ལ་མི་བརྩི་བ།
ཁྲོམ་གཏམ་ལམ་ཆ་ |  ༡དཔེ་ཆོས།  ཆ་འཇོག་མི་འོས་པའི་གཏམ་སྟེ་ཁྲོམ་ལམ་དུ་འཁྱར་བའི་ཁུངས་མེད་ཀྱི་སྐད་ཆ།
གང་གཱའི་བྱེ་མ་ |  ༡དཔེ་ཆོས།  གང་གཱའི་ཀླུང་གི་བྱེ་མའང་ཟེར། ཆུ་འགོ་བོད་ནས་འབབ་ཅིང་རྒྱ་གར་བརྒྱུད་བྷང་ག་ལའི་མཚོ་ཁུལ་དུ་འབབ་པའི་ཆུ་བོ་གང་གཱའི་ནང་དུ་ཡོད་པའི་བྱེ་མ་ཇི་སྙེད་ཀྱི་གྲངས་འབོར་ཏེ་གྲངས་ཧ་ཅང་མང་པའི་དཔེ། འདི་ཉིད་སྔར་རྒྱ་གར་གྱི་གྲངས་གནས་ཆེན་པོ་ཞིག་ཡིན་པར་བཤད། བཀའ་འགྱུར་སོགས་རྒྱ་གར་ནས་བསྒྱུར་པའི་ཆོས་ཀྱི་བསྟན་བཅོས་སོགས་ཀྱི་ནང་དུ་ཚིག་འདི་བེད་སྤྱོད་མང་པོ་བཏང་ཡོད།      དཔེར་ན། གདུལ་བྱ་གང་གཱའི་བྱེ་མ་ལྟ་བུ།
གང་ཐུབ་གང་ལྕོགས་ |  ༡དཔེ་ཆོས།  རང་ནུས་ཡོད་ཚད་བཏོན་ནས་གང་ཐུབ་ཐུབ་བྱེད་པའམ་ཅི་ནུས་ཅི་ལྕོགས་བྱེད་པའི་དོན་ཏེ།      དཔེར་ན། ལས་ཀ་བྱེད་དུས་གང་ཐུབ་གང་ལྕོགས་བྱེད་དགོས་ལྟ་བུ།
གང་ཐུབ་ཅི་ཐུབ་ |  ༡དཔེ་ཆོས།  རང་གི་ནུས་ཤུགས་ཡོད་ཚད་ཕུད་དེ་ཇི་ལྟར་ནུས་ནུས་བྱེད་པའི་དོན་ཏེ།      དཔེར་ན། འཛམ་གླིང་ཞི་བདེ་ཡོང་ཆེད་གང་ཐུབ་ཅི་ཐུབ་བྱ་དགོས་ལྟ་བུ།
གང་དྲན་ལག་འགེལ་ |  ༡དཔེ་ཆོས།  སེམས་ལ་གང་ཤར་ཚད་བརྟག་དཔྱད་མེད་པར་ལག་ལེན་བསྟར་བའིི་དོན་ཏེ།       དཔེར་ན། བྱ་བ་གང་ཡིན་ཡང་དེ་བསྒྲུབས་ན་ཕན་ཐོགས་ཡོད་མེད་བསམ་བློ་ནན་པོ་གཏོང་དགོས་པ་ལས་གང་དྲན་ལག་འཁེལ་བྱ་མི་རུང་ལྟ་བུ།
གང་བྱུང་མང་བྱུང་ |  ༡དཔེ་ཆོས།  བརྟག་དཔྱད་གཟབ་ནན་མི་བྱེད་པར་རང་སྣང་གང་དྲན་བྱེད་པའི་དོན་ཏེ།      དཔེར་ན། མི་མང་པོ་ཚོགས་འདུ་འཚོགས་སྐབས་གང་བྱུང་མང་བྱུང་གི་སྐད་ཆ་ཤོད་མི་རུང་ལྟ་བུ།
གང་མགྱོགས་ཅི་མགྱོགས་ |  ༡དཔེ་ཆོས།  གང་ཐུབ་ཅི་ཐུབ་ཀྱིས་མགྱོགས་པོར་གཏོང་བའི་བྱ་སྤྱོད་དེ།      དཔེར་ན། གང་མགྱོགས་ཅི་མགྱོགས་ཀྱིས་སྐད་ཡིག་མྱུར་སྐྱོབ་ཀྱི་བྱ་བ་སྒྲུབ་དགོས་ལྟ་བུ།
གང་མྱུར་ཅི་མྱུར་ |  ༡དཔེ་ཆོས།  གང་ཐུབ་ཐུབ་ཀྱིས་མགྱོགས་པོ་བྱེད་པའི་དོན་ཏེ།      དཔེར་ན། ཛ་དྲག་གི་བྱ་བ་རྣམས་དུས་ཚོད་དམ་འཛིན་བྱས་ཏེ་གང་མྱུར་ཅི་མྱུར་གྱིས་སྒྲུབ་དགོས་ལྟ་བུ།
གང་འཐད་གང་རིགས་ |  ༡དཔེ་ཆོས།  ཅི་འདོད་ལྟར་རམ་གང་ལྟར་བྱེད་འོས་ཀྱི་དོན།      དཔེར་ན། གོང་དུ་ཞུས་པ་དེ་ཕྲན་རང་ཉིད་ཀྱི་ལྟ་ཚུལ་ཙམ་ཡིན་པས་ཁྱེད་རྣམ་པས་རང་རང་གིས་གང་འཐད་གང་རིགས་བྱེད་ན་འགྲིག་ལྟ་བུ།
གང་ཡིན་འདི་ཡིན་མེད་པ་ |  ༡དཔེ་ཆོས།  དམིགས་ཡུལ་ལམ་རེ་འབྲས་ལ་གཏད་སོ་མེད་པར་གྱུར་པའི་དོན་ཏེ།       དཔེར་ན། བྱ་བ་འདིའི་མཇུག་འབྲས་གང་ཡིན་འདི་ཡིན་མེད་པ་ཞིག་ཏུ་གྱུར་འདུག
གང་ལ་གང་འཚམ་ |  ༡དཔེ་ཆོས།   ཆ་རྐྱེན་གནས་བབ་དང་འཚམ་ཞིང་འོས་པའམ་རན་པའི་དོན་ཏེ།       དཔེར་ན། ཤེས་བྱའི་གནས་གང་དང་གང་ཡིན་ཡང་གང་ལ་གང་འཚམ་དེ་ལ་དེ་སྟོན་བྱེད་རྒྱུ་གལ་ཆེ་ལྟ་བུ།
གང་ལ་དེ་འཚམ་ |  ༡དཔེ་ཆོས།  ཡུལ་གང་ལ་དེ་དང་འོས་པའམ་རིགས་པའི་དོན་ཏེ།      དཔེར་ན། སློབ་ཕྲུག་སོ་སོའི་ཁྱིམ་ཚང་གི་འཚོ་བའི་ཆ་རྐྱེན་ལ་གཞིགས་ཏེ་སློབ་ཡོན་བསྡུས་ལྟ་བུ།
གང་ས་ཅི་ཐད་ |  ༡དཔེ་ཆོས།  ཕྱོགས་ཐམས་ཅད་དམ་ཕྱོགས་གང་ཐད་ནས་ཞེས་པའི་དོན་ཏེ།       དཔེར་ན། སློབ་གཉེར་བྱ་བའི་མཐུན་རྐྱེན་གང་ས་ཅི་ཐད་ནས་འཛོམས་པའི་དུས་འདིར་དུས་ཚོད་འཕྲོ་བརླག་མ་གཏོང་ལྟ་བུ།
གཅིག་གཅིག་གཉིས་གཉིས་ |  ༡དཔེ་ཆོས།  ཉུང་ཉུང་ངམ་མདོར་བསྡུས་ཙམ་མིན་པར་གང་ཡོད་པ་དེ་ཆད་ལྷག་ནོར་གསུམ་མེད་པའི་སྒོ་ནས་གསལ་པོར་སྟོན་པའི་དོན་ཏེ།      དཔེར་ན། སྤྱི་བའི་དངུལ་དངོས་རྣམས་གཅིག་གཅིག་གཉིས་གཉིས་སུ་རྩིས་སྤྲོད་བྱས་ལྟ་བུ།
གཅིག་གོ་གཉིས་ཆོད་ |  ༡དཔེ་ཆོས།  བྱ་བ་གཅིག་བསྒྲུབས་པ་དེས་དོན་གཉིས་ལ་ཕན་ཐོགས་པ་སྟེ།      དཔེར་ན། ལས་ཀ་འདིས་གཅིག་གོ་གཉིས་ཆོད་བྱུང་ལྟ་བུ།
གཅིག་གོ་བཅུ་ཆོད་ |  ༡དཔེ་ཆོས།  བྱ་བ་གཅིག་བསྒྲུབས་པས་དེས་དོན་མང་པོ་ཞིག་ལ་དངོས་བརྒྱུད་ནས་ཕན་ཐོགས་པའི་དོན་ཏེ།      དཔེར་ན། མི་རྣམ་དཔྱོད་ཅན་གྱིས་བྱ་བ་བསྒྲུབས་ན་གཅིག་གོ་བཅུ་ཆོད་ཡོང་ལྟ་བུ།
གཅིག་གྲོགས་གཅིག་བྱེད་ |  ༡དཔེ་ཆོས།  ཕན་ཚུན་ཕན་འདོགས་རེས་བྱེད་པ་ལས་གཅིག་གིས་གཅིག་ལ་གནོད་བྱ་གནོད་བྱེད་དུ་མི་འགྲོ་བའི་དོན་ཏེ།      དཔེར་ན། མི་རིགས་ཡར་རྒྱས་གཏོང་བའི་ལས་ཀ་གང་ཞིག་ཡིན་ཀྱང་ཕན་ཚུན་གཅིག་གྲོགས་གཅིག་གིས་བྱེད་པ་ཞིག་དགོས་ལྟ་བུ།
གཅིག་ངར་གཅིག་སློང་ |  ༡དཔེ་ཆོས།  ཕན་ཚུན་ཁོང་ཁྲོ་བསླངས་པའམ་མི་སྡུམ་པའི་དོན་ཏེ།      དཔེར་ན། ལྟ་བ་མི་མཐུན་པའི་བར་ཕན་ཚུན་བསམ་ཤེས་དང་བརྩི་འཇོག་མེད་པར་གཅིག་ངར་གཅིག་སློང་བྱས་ན་རྙོག་དྲ་ཞི་བའི་ལམ་ནས་ཐག་གཅོད་མི་ཐུབ་ལྟ་བུ།
གཅིག་ཐོག་གཉིས་བརྩེགས་ |  ༡དཔེ་ཆོས།  འོག་མའི་གཅིག་གི་སྟེང་གཞན་གཅིག་བསྒྲིགས་པའམ་བརྩེགས་པའི་དོན་ཏེ།       དཔེར་ན། ཕ་ཡུལ་དུ་བྱུང་བའི་ཛ་དྲག་གི་གནས་ཚུལ་རྣམས་གཅིག་ཐོག་གཉིས་བརྩེགས་ཀྱིས་ཐོས་བྱུང་ལྟ་བུ།
གཅིག་པ་གཅིག་རྐྱང་ |  ༡དཔེ་ཆོས།  ཕན་ཚུན་ཐ་མི་དད་པའམ་དབྱེ་བ་འབྱེད་རྒྱུ་མེད་པའི་དོན་ཏེ་ཁ་སྐད་དུ་ཨ་ན་མ་ན་ཟེར་པ་དང་དོན་གཅིག     དཔེར་ན། ཁོ་གཉིས་ཀྱི་བསམ་ཚུལ་གཅིག་པ་གཅིག་རྐྱང་རེད་ལྟ་བུ།
གཅིག་ཕན་གཅིག་གྲོགས་ |  ༡དཔེ་ཆོས།  ཕར་ཚུར་གཅིག་གིས་གཅིག་ལ་མཐུན་རྐྱེན་དང་རོགས་རམ་བྱེད་ཅིང་གནོད་བྱ་གནོད་བྱེད་དུ་མི་འགྱུར་བའི་དོན།       དཔེར་ན། ལས་དོན་གང་ཡིན་ཡང་གཅིག་ཕན་གཅིག་གྲོགས་བྱེད་ཐུབ་ན་བཟང་ལྟ་བུ།
གཅིག་བྱས་གཉིས་གྲུབ་ |  ༡དཔེ་ཆོས།  བྱ་བ་གཅིག་བསྒྲུབས་ནས་དེས་ལས་དོན་གཉིས་འགྲུབ་པར་གྱུར་བའི་དོན་ཏེ།      དཔེར་ན། སྐད་ཡིག་སྲུང་སྐྱོབ་ཀྱི་ལས་དོན་དེ་རིག་གནས་ཡར་རྒྱས་དང་མི་རིགས་སྲུང་སྐྱོབ་ཀྱི་ལས་དོན་གཉིས་གཅིག་བྱས་གཉིས་གྲུབ་ཡིན་ལྟ་བུ།
གཅིག་མིན་གཉིས་མིན་ |  ༡དཔེ་ཆོས།  ལན་གཅིག་དང་གཉིས་མིན་པར་ཐེངས་མང་པོའམ་ཡང་ནས་ཡང་དུ་ཞེས་པའི་དོན་ཏེ།      དཔེར་ན། བདེན་པ་མ་ཡིན་པའི་དཀྲོག་གཏམ་གཅིག་མིན་གཉིས་མིན་དུ་སྤེལ་ལྟ་བུ།
གཅིག་འཇགས་གཅིག་ལངས་ |  ༡དཔེ་ཆོས།  རྙོག་གྲའམ་ཟིང་ཆ་གཅིག་ཞོད་འཇགས་བྱུང་བ་དང་ཟིང་ཆ་གཞན་ཞིག་འགོ་འབུས་པའི་དོན་ཏེ།      དཔེར་ན། ངོ་རྒོལ་གྱི་ཟིང་ཆ་གཅིག་འཇགས་གཅིག་ལངས་བྱུང་ལྟ་བུ།
གཅིག་འཕར་གཅིག་ཆག་ |  ༡དཔེ་ཆོས།  དངོས་རྫས་ཀྱི་རིན་གོང་སོགས་གཅིག་ཡར་འཕར་བ་དང་གཞན་གཅིག་མར་ལྷུང་བའི་དོན།      དཔེར་ན། ཁྲོམ་རའི་ནང་དངུལ་གྱི་འཛའ་གོང་གཅིག་འཕར་གཅིག་ཆག་ཡོང་བ་ལྟ་བུ།
གཅིག་འཕྲོར་གཅིག་མཐུད་ |  ༡དཔེ་ཆོས།  བྱ་བའི་རྒྱུན་མུ་མཐུད་པའི་དོན་ཏེ།      དཔེར་ན། བཟོ་གྲྭའི་ལས་མི་རྣམས་ཀྱིས་གཅིག་འཕྲོར་གཅིག་མཐུད་དུ་ལས་རྒྱུན་བསྐྱངས་ལྟ་བུ།
གཅིག་ཡིད་གཅིག་ཆེས་ |  ༡དཔེ་ཆོས།  མི་ཕན་ཚུན་གཅིག་གིས་གཅིག་ལ་ཡིད་ཆེས་བློས་འཁེལ་ཡོད་པའི་དོན་ཏེ།      དཔེར་ན། བཟའ་མི་གཉིས་ཕན་ཚུན་གཅིག་ཡིད་གཅིག་ཆེས་མེད་ན་ཁྱིམ་ཚང་སྐྱིད་པོ་མི་ཡོང་ལྟ་བུ།
གཅིག་རྐྱེན་གཅིག་བྱེད་ |  ༡དཔེ་ཆོས།  ཕན་ཚུན་གཅིག་གིས་གཅིག་ལ་ཕན་འདོགས་པའམ་གནོད་པའི་རྐྱེན་བྱེད་རེས་བྱེད་པ་སྟེ།      དཔེར་ན། རྡུལ་རྫས་རྣམས་ཀྱིས་གཅིག་རྐྱེན་གཅིག་བྱེད་ཀྱིས་དངོས་པོ་གྲུབ་ཅིང་གནས་པར་བྱེད་ལྟ་བུ།
གཅིག་རྗེས་གཅིག་འབྲང་ | ༡དཔེ་ཆོས།  གཅིག་གི་རྗེས་སུ་གཅིག་མཐུད་ནས་སོང་བའི་དོན།  དཔེར་ན། མི་རྣམས་གཅིག་རྗེས་གཅིག་འབྲང་བྱས་ནས་སོང་ལྟ་བུ།
གཅིག་རྗེས་གཉིས་མཐུད་ |  ༡དཔེ་ཆོས།  བྱ་བའམ་གནས་ཚུལ་བསྟུད་མར་བྱུང་བའི་དོན་ཏེ།      དཔེར་ན། དགེ་འདུན་པ་མང་པོ་གཅིག་རྗེས་གཉིས་མཐུད་ཀྱིས་གནོད་ཐེབས་ས་ཁུལ་ལ་རོགས་རམ་གནང་བར་ཕེབས་ལྟ་བུ།
གཅིག་ལན་གཉིས་འདེབས་ |  ༡དཔེ་ཆོས།  ཕན་ཚུན་གཅིག་གིས་གཅིག་ལ་སྐད་ཆ་བཤད་པར་ཉན་ཤེས་གོ་ཤེས་མེད་པར་ལན་འདེབས་བྱེད་པའི་དོན།      དཔེར་ན། ཕ་མ་དང་རྒན་རབས་ལ་གཅིག་ལན་གཉིས་འདེབས་བྱེད་པ་ནི་མ་རབས་ཀྱི་བྱ་སྤྱོད་ཡིན་ལྟ་བུ།
གཅིག་ལན་གཉིས་ལན་ |  ༡དཔེ་ཆོས།  སྐད་ཆའམ་ཚིག་རེ་རེ་ལ་ལན་སློག་པའི་དོན་ཏེ།      དཔེར་ན། དགེ་རྒན་གྱིས་བཀའ་བཀྱོན་བཏང་ན་གཅིག་ལན་གཉིས་ལན་བྱེད་མི་རུང་ལྟ་བུ།
གཅིག་ཤེས་ཀུན་གྲོལ་ |  ༡དཔེ་ཆོས།  བྱ་བའམ་རིག་གནས་སྣེ་གཅིག་དཔྱིས་ཕྱིན་པར་རྟོགས་ཚེ་དེས་གཞན་ལ་རིགས་བསྒྲེས་ནས་ཐམས་ཅད་རྟོགས་པའི་དོན་ཏེ།      དཔེར་ན། རྗེ་མི་ལའི་རྣམ་མགུར་ལས། ཁྱོད་གཅིག་ཤེས་ཀུན་གྲོལ་རེ་བ་ལ། །ཐ་སྙད་འདི་ཡི་མང་ལུགས་ཀྱིས། །ཀུན་ཤེས་གཅིག་རྡུགས་བྱུང་གི་དོགས། །ཞེས་གསུངས་པ་ལྟ་བུ།
གཅིག་སྙིང་གཅིག་གཏད་ |  ༡དཔེ་ཆོས།  མི་ཕན་ཚུན་གཅིག་གིས་གཅིག་ལ་ཡིད་ཆེས་དང་བློ་གཏད་བྱེད་པའི་དོན་ཏེ།      དཔེར་ན། བཟའ་ཚང་ཕན་ཚུན་གཅིག་སྙིང་གཅིག་གཏད་བྱས་ཏེ་མི་ཚེ་མཉམ་དུ་བསྐྱལ་ལྟ་བུ།
གཉའ་གནོན་སྨ་འབེབས་ |  ༡དཔེ་ཆོས།  གཞན་ལ་བཙན་ཤེད་ཀྱིས་དབང་སྒྱུར་དང་དམའ་འབེབས་བཏང་སྟེ་ངོ་སྨད་དུ་འཇུག་པ།      དཔེར་ན། མི་སུ་ལའང་གཉའ་གནོན་སྨ་འབེབས་གཏོང་མི་འོས་ལྟ་བུ།
གཉིད་འདོར་ཟས་བརྗེད་ |  ༡དཔེ་ཆོས།  ལས་དོན་གང་ཡིན་ལ་ཧུར་ཐག་བྱས་པའི་དོན་ཏེ།      དཔེར་ན། སྐད་ཡིག་སྲུང་སྐྱོབ་ཆེད་གཉིད་འདོར་ཟས་བརྗེད་ཀྱིས་འབད་བརྩོན་བྱས་ལྟ་བུ།
གཉིས་མཇུག་གསུམ་མཐུད་ |  ༡དཔེ་ཆོས།  རྒྱུན་མི་ཆད་པའི་དཔེ།      དཔེར་ན། དམིགས་ཡུལ་ལ་སླེབས་པར་དཀའ་ཚེགས་དེ་འདྲ་ཞིག་ཆེ་ཡང་མི་རྣམས་གཉིས་མཇུག་གསུམ་མཐུད་ཀྱིས་དེར་བསྐྱོད་པ་རེད་ལྟ་བུ།
གཉེན་ཉེ་བློ་ཕམ་ |  ༡དཔེ་ཆོས།  རང་ཉིད་དང་སེམས་ཐག་ཉེ་བའི་ཕ་མ་སྤུན་ཉེ་དང་མཛའ་གྲོགས་སོགས་ཀྱི་སེམས་ཕམ་པའི་དོན་ཏེ།      དཔེར་ན། དགྲ་དགའ་གཉེན་སྡུག་བྱས་ནས་གཉེན་ཉེ་བློ་ཕམ་བྱུང་ལྟ་བུ།
གཉེན་མཐུན་ལས་འབྲེལ་ |  ༡དཔེ་ཆོས།  བཟའ་ཚང་བྱེད་པ་ལ་སྔོན་ལས་ཀྱི་འབྲེལ་བ་ཡོད་པའི་དོན།      དཔེར་ན། ངེད་གཉིས་གཉེན་མཐུན་ལས་འབྲེལ་བྱུང་ལྟ་བུ།
གཏམ་ངན་མི་ཁ་ |  ༡དཔེ་ཆོས།  རང་གི་བྱ་སྤྱོད་ཀྱི་དབང་གིས་མི་གཞན་གྱིས་ཁ་ཟེར་རམ་མི་སྙན་པའི་སྐད་ཆ་བཤད་སྟབས་ངན་གྲགས་ཆགས་པ།      དཔེར་ན། རང་ཉིད་ཚུལ་བཞིན་སྡོད་ཤེས་ན། །གཏམ་ངན་མི་ཁ་འཁོར་དོན་མེད། །ལྟ་བུ།
གཏམ་འགོ་ལས་མཇུག་ |  ༡དཔེ་ཆོས།  ལས་ཀ་གང་ཞིག་ཡིན་རུང་མཇུག་སྐྱོང་བའམ་མཐའ་སྐྱེལ་དགོས་པའི་དོན་ཏེ།      དཔེར་ན། ཞིབ་འཇུག་དང་རྩོམ་འབྲིའི་ལས་ཀ་གང་ཡོད་གཏམ་འགོ་ལས་མཇུག་མཐའ་འཁྱོངས་བྱེད་དགོས་ལྟ་བུ།
གཏམ་འཕྱར་རྒྱག་གདེང་གསུམ་ |  ༡དཔེ་ཆོས།  དགོས་པ་དང་བསྟུན་པའི་བཤད་ཚུལ་འཇམ་རྩུབ་སོགས་ཀྱི་དཔེ།      དཔེར་ན། གཏམ་འཕྱར་རྒྱག་གདེང་གསུམ་ཤོད་དགོས་ལྟ་བུ།
གཏམ་རླུང་ལ་སྐུར་བ་ |  ༡དཔེ་ཆོས། 1. སྐད་ཆ་བརྒྱུད་སྒྲོག་བྱེད་པའི་དཔེ་སྟེ།      དཔེར་ན། འཆལ་གཏམ་རླུང་ལ་སྐུར་བ་མི་ངན་གྱི་ལས་ཀ་ཡིན་ལྟ་བུ། 2. གཏམ་བཤད་རོགས་མེད་པར་གཅིག་པུར་ཁེར་གཏམ་ལབ་པའི་དཔེ་སྟེ།      དཔེར་ན། སྙིང་གི་གསང་གཏམ་རླུང་ལ་སྐུར་བ་རང་སེམས་གསོ་བའི་ཐབས་སུ་སྤྱད་ལྟ་བུ།
གཏི་མུག་རོ་ཉལ་ |  ༡དཔེ་ཆོས།  ཤེས་བྱ་ཡོན་ཏན་མི་སློབ་པར་ལེ་ལོ་སྒྱིད་ལུག་གིས་འཚོ་བ་སྐྱེལ་མཁན་གྱི་དོན་ཏེ།      དཔེར་ན། མི་གཏི་མུག་རོ་ཉལ་ཅིག་ལ་ལམ་སྟོན་ཞུས་ན་ཡོང་རྒྱུ་དེ་ལས་མེད་ལྟ་བུ།
གཏིང་གནག་ཁ་ཚ་ |  ༡དཔེ་ཆོས།   སེམས་པ་ངན་ཞིང་ཁ་ཚིག་རྩུབ་མོའི་དོན་ཏེ།      དཔེར་ན། མི་གཏིང་གནག་ཁ་ཚ་ལ་འགྲོགས་དཀའ་ལྟ་བུ།
གཏིང་གྱོང་ཁ་འཇམ་ |  ༡དཔེ་ཆོས།   བསམ་བློའི་གཏིང་ནག་ཅིང་ངག་ཚིག་འཇམ་པའི་དོན་ཏེ།      དཔེར་ན། ང་ཚོའི་འགོ་ཁྲིད་གསར་བ་དེ་མི་གཏིང་གྱོང་ཁ་འཇམ་ཞིག་ཡིན་པས་མི་ཚང་མས་ཞེད་སྣང་བྱེད་པ་ཡིན་ལྟ་བུ།
གཏིང་དུག་ཁ་འཚེར་ |  ༡དཔེ་ཆོས།  ཁ་འཛུམ་ཁོག་གནག་གི་དོན་ཏེ་བསམ་པ་ངན་རུང་ཁ་ནས་སྙན་པོ་ཤོད་པའི་དོན།      དཔེར་ན། མི་གཏིང་དུག་ཁ་འཚེར་ཅན་དང་འགྲོགས་དུས་ག་དུས་ཡིན་ཡང་དོགས་ཟོན་མ་བྱས་མཐུ་མེད་ཡིན་ལྟ་བུ།
གདོང་ཐུག་ཁུངས་སྐྱེལ་ |  ༡དཔེ་ཆོས།  ཕན་ཚུན་གདོང་དང་གདོང་ཕྲད་ནས་དོན་རྩ་དངོས་གང་ཡིན་ཁུངས་སྐྱེལ་ལམ་ར་སྤྲོད་བྱེད་པའི་དོན་ཏེ།      དཔེར་ན། ཁོ་བོར་མ་ཉེན་ཁ་གཡོགས་བྱས་པས་གདོང་ཐུག་ཁུངས་སྐྱེལ་ངེས་པར་དུ་བྱེད་རྒྱུ་ཡིན་ལྟ་བུ།
གདོང་བཞི་མིག་བརྒྱད་ |  ༡དཔེ་ཆོས།  མི་མང་འཛོམས་པའི་དོན་ཏེ།      དཔེར་ན། དོན་དག་དེའི་སྐོར་ང་རང་ཚོ་གདོང་བཞི་མིག་བརྒྱད་ཀྱིས་གྲོས་ཐག་བཅད་པ་ཡིན་ནོ་ཞེས་པ་ལྟ་བུ།
གདོང་བཤེར་ར་སྤྲོད་ |  ༡དཔེ་ཆོས།  དོ་བདག་རྣམས་དངོས་སུ་གདོང་ཐུག་ནས་གནས་ཚུལ་དངོས་གང་ཡིན་ར་སྤྲོད་བྱེད་པ་སྟེ།      དཔེར་ན། གྱོད་ཡ་ཕན་ཚུན་གདོང་བཤེར་ར་སྤྲོད་བྱས་ལྟ་བུ།
གནད་ཆུང་ཆེ་བཟོས་ |  ༡དཔེ་ཆོས།  གནད་དོན་ནམ་གནས་ཚུལ་ཆུང་ཆུང་ཞིག་ཆེན་པོ་བཟོས་པའི་དོན་ཏེ།      དཔེར་ན། བསམ་བཞིན་དུ་གནད་ཆུང་ཆེ་བཟོས་བྱས་པ་ལྟ་བུ།
གནམ་འཇམ་ས་འཇམ་ |  ༡དཔེ་ཆོས།  དམག་འཁྲུག་དང་གཞན་གྱིས་བཙན་འཛུལ་སོགས་མེད་པར་དུས་བདེ་ཞོད་འཇགས་ཡིན་པའི་དཔེ་སྟེ།      དཔེར་ན། གནམ་འཇམ་ས་འཇམ་གྱི་སྐབས་སུ་ཁྱིམ་མི་ཚང་མ་མཉམ་དུ་བདེ་སྐྱིད་ཀྱི་དཔལ་ལ་རོལ་ལྟ་བུ།
གནམ་འཐིབས་ས་རུབ་ |  ༡དཔེ་ཆོས།  མུན་ནག་འཐུག་པོའི་དཔེ་སྟེ།      དཔེར་ན། གནམ་འཐིབས་ས་རུབ་ཀྱི་མཚན་མོའི་དུས་སུ་རང་གི་ཁྱིམ་དུ་ངལ་གསོ་བརྒྱབ་ལྟ་བུ།
གནམ་རྒྱ་ས་རྙི་ |  ༡དཔེ་ཆོས།  ཕྱོགས་གང་སར་འཛིན་བྱེད་ཀྱི་རྒྱ་རྙི་བཙུགས་པ་བཞིན། ཉེས་ཅན་ནམ་དགྲ་བོ་རྣམས་ཐར་ས་མེད་པ་བཟོས་པའི་དཔེ།      དཔེར་ན། རྐུན་པོ་དེ་དག་ང་ཚོས་བཙུགས་པའི་གནམ་རྒྱ་ས་རྙི་ལས་ཐར་མི་ཐུབ་ལྟ་བུ།
གནམ་ལྕགས་ཐོག་བབ་ |  ༡དཔེ་ཆོས།  གློ་བུར་ཉིད་དུ་མགོ་ཐོག་ལ་གོད་ཆགས་བྱུང་པའི་དཔེ་སྟེ།      དཔེར་ན། རྐྱེན་ངན་གོད་ཆགས་སྔ་རྗེས་སུ་གནམ་ལྕགས་ཐོག་བབ་བྱས་བྱུང་ལྟ་བུ།
གནམ་ས་ཁ་རྡེབ་ |  ༡དཔེ་ཆོས།   ཧ་ཅང་གཡོ་འགུལ་ཚབས་ཆེན་གྱི་དཔེ་སྟེ། གནམ་དང་ས་གཉིས་སྦུག་ཆལ་རྡེབ་པ་ལྟར་གཡོ་འགུལ་ཆེན་པོ་གཏོང་བ།      དཔེར་ན། གནམ་ས་ཁ་རྡེབ་ལྟ་བུའི་ས་ཡོམ་གྱིས་མི་མང་པོ་རྐྱེན་ལམ་དུ་བཏང་ལྟ་བུ།
གནམ་ས་བླ་འོག་འགྱུར་བ་ |  ༡དཔེ་ཆོས།   གནམ་ས་གཉིས་ཀ་བླ་འོག་འགྱུར་བ་ལྟར། རྦད་དེ་མགོ་རྟིང་སློག་པ་ལྟ་བུའི་འགྱུར་ལྡོག་ཆེན་པོའི་དཔེ་སྟེ།      དཔེར་ན། དམག་འཁྲུག་མཇུག་སྒྲིལ་རྗེས་གནམ་ས་བླ་འོག་འགྱུར་བ་ལྟ་བུའི་ཡར་རྒྱས་བྱུང་ལྟ་བུ།
གནས་དུས་ཚོད་རྩིས་ |  ༡དཔེ་ཆོས།  ཡུལ་དང་། དུས་བབ། བྱ་བའི་གནས་སྐབས་བཅས་ལ་བལྟས་ཏེ་གོ་སྐབས་བཟུང་ནས་བརྙས་བཅོས་བྱེད་པའི་དཔེ།      དཔེར་ན། གནས་དུས་ཚོད་རྩིས་བྱས་ཏེ་དགྲ་ཟླ་ཆམ་ལ་ཕབ་པ་ལྟ་བུ།
གནས་བདེ་དུས་འཇགས་ |  ༡དཔེ་ཆོས།  གནས་གཟོོད་བདེ་ཞིང་དུས་སྐབས་ལྷིང་འཇགས་ཀྱི་དཔེ་སྟེ།      དཔེར་ན། གནས་བདེ་དུས་འཇགས་ཀྱི་སྐབས་སུ་དཔལ་འབྱོར་ཡར་རྒྱས་གཏོང་ཐབས་ལ་འབད་ལྟ་བུ།
གནས་མེད་ཕྱོགས་གྱར་ |  ༡དཔེ་ཆོས།  འདུག་སའི་གནས་ངེས་པ་མེད་པས་ཡུལ་ཕྱོགས་ངེས་མེད་དུ་གྱར་བའི་དོན་ཏེ།      དཔེར་ན། དམག་འཁྲུག་གི་རྐྱེན་པས་མི་རྣམས་གནས་མེད་ཕྱོགས་གྱར་དུ་གྱུར་ལྟ་བུ།
གནས་ཟོས་བདེ་པོ་ |  ༡དཔེ་ཆོས། ༡ཡུལ་སྐད། རྙོག་གྲ་དང་འཁྲུག་རྩོད་སོགས་མེད་པར་ཞི་བདེ་ལྷིང་འཇགས་ཡིན་པའི་དོན་ཏེ།      དཔེར་ན། གནས་ཟོས་བདེ་པོ་ཡོད་པའི་སྐབས་སུ་ལས་ཀ་ལ་ཧུར་བརྩོན་བྱེད་ལྟ་བུ།
གཞན་བདེ་རང་སྐྱིད་ |  ༡དཔེ་ཆོས།  གཞན་ཕ་རོལ་པོའི་ཕྱོགས་དང་རང་ཉིད་ཀྱི་ཕྱོགས་གཉིས་ཀ་བདེ་ཞིང་སྐྱིད་པའི་དོན་ཏེ།      དཔེར་ན། ཡུལ་ལ་རང་དབང་ཡོད་ན་གཞན་བདེ་རང་སྐྱིད་ཡིན་ལྟ་བུ།
གཞན་བརྟེན་འཚོ་སྐྱེལ་ |  ༡དཔེ་ཆོས།  རང་གི་འཚོ་བ་གཞན་ཁོ་ན་ལ་བརྟེན་ནས་སྐྱེལ་བ་སྟེ། རང་གིས་འབད་བརྩོན་བྱས་ཏེ་འཚོ་བའི་འགྲོ་སོང་ཐབས་འཚོལ་མི་བྱེད་པའི་དོན།      དཔེར་ན། རང་གིས་ལས་ཀ་བྱས་ཏེ་ཡོང་སྒོ་འཚོལ་དགོས་པ་མ་གཏོགས་གཞན་བརྟེན་འཚོ་སྐྱེལ་བྱ་མི་རུང་ལྟ་བུ།
གཞན་ཞོར་རང་དྲུད་ |  ༡དཔེ་ཆོས།  མི་གཞན་གྱི་ཞོར་ལ་རང་ཉིད་ཀྱང་མི་འདོད་བཞིན་དུ་རྙོག་གྲ་དང་ཁ་མཆུའི་ནང་ཚུད་པའི་དོན་ཏེ།      དཔེར་ན། རྙོག་གྲ་ལ་ཐུག་སྐབས་གཞན་ཞོར་རང་དྲུད་མི་ཡོང་ཆེད་གཟབ་པར་བྱ་ལྟ་བུ།
གཞན་འགྲན་ནད་ལངས་ |  ༡དཔེ་ཆོས།  གཞན་ལ་འདྲ་འདོད་ཕྲག་དོག་དང་འགྲན་སེམས་དྲག་པོ་སྐྱེས་ཏེ་སེམས་ལ་ཟུག་རྔུ་འབར་བ་ནད་ཀྱིས་ཟིན་པའི་དཔེར་བཀོད་པ་ཡིན།      དཔེར་ན། རང་གིས་བརྩོན་པ་མ་བྱས་ཚེ། གཞན་འགྲན་ནད་ལངས་ཀྱིས་ཅི་ཡང་མི་ཕན་ལྟ་བུ།
གཞན་རྩོད་འཐེན་འཁྱེར་ |  ༡དཔེ་ཆོས།  གནད་དོན་དངོས་ལ་མ་བལྟས་པར་རང་འདོད་ཁོ་ནས་གཞན་རྩོད་འཐེན་འཁྱེར་བྱེད་པ།      དཔེར་ན། གནས་ལུགས་ལ་མི་བལྟ་བར་གཞན་རྩོད་ཕྱོགས་འཐེན་བྱེད་མཁན་ལྟ་བུ།
གཞན་སྐྱོར་ངོ་སྲུང་ |  ༡དཔེ་ཆོས།  གཞན་ངོ་སྲུང་ཆེད་རྒྱབ་སྐྱོར་བྱེད་པའི་དོན་ཏེ།      དཔེར་ན། ཁྲིམས་ཀྱི་མདུན་སར་གཞན་སྐྱོར་ངོ་སྲུང་བྱེད་ས་མེད་ལྟ་བུ།
གཞན་སྡུག་སྙིང་ཚིམ་ |  ༡དཔེ་ཆོས།  རང་ཉིད་མི་དགའ་སའི་མི་ལ་སྡུག་བསྔལ་ལམ་ཆག་སྒོ་བྱུང་དུས་དགའ་ཚོར་བྱེད་པའི་དོན་ཏེ།      དཔེར་ན། གཞན་སྡུག་སྙིང་ཚིམ་བྱེད་པ་ཡི། །ལེ་ལན་འབྲས་བུ་རང་ལ་འཁོར། །ལྟ་བུ།
གཞིས་བྱེས་ཞལ་འཛོམས་ |  ༡དཔེ་ཆོས།  ཁྱིམ་གཞིས་སུ་སྡོད་མཁན་དང༌། ས་ཕྱོགས་གཞན་དུ་འགྲོ་མཁན་གྱི་མི་སླར་ཡང་མཉམ་འཛོམས་བྱུང་བའི་དོན་ཏེ།      དཔེར་ན། གཞིས་བྱེས་ལྷན་འཛོམས་མྱུར་དུ་ཡོང་ཆེད་འབད་བརྩོན་བྱས་ལྟ་བུ།
གཟིགས་བཟོས་ཉེས་འགེལ་ |  ༡དཔེ་ཆོས།  བྱས་རྗེས་ལ་གཟེངས་བསྟོད་བྱ་དགའ་སྤྲོད་པ་དང་བྱས་ཉེས་ལ་ཉེས་ཆད་གཅོད་པའི་དོན་ཏེ།       དཔེར་ན། ཁྲིམས་ལྟར་གཟིགས་བཟོས་ཉེས་འགེལ་བྱས་ལྟ་བུ།
གཟུགས་མེད་གྲིབ་ཆགས་ |  ༡དཔེ་ཆོས།  གཟུགས་མེད་པར་གྲིབ་ཆགས་པ་ལྟར་སྐྱོན་མེད་ཀྱང་མ་ཉེས་ཁ་གཡོགས་བྱུང་བའི་དཔེ་སྟེ།      དཔེར་ན། མི་བཟང་པོ་ལ་གཟུགས་མེད་གྲིབ་ཆགས་འབྱུང་མི་རུང་ལྟ་བུ།
གཟུགས་མེད་གྲིབ་བཟོ་ |  ༡དཔེ་ཆོས།  མི་ལ་སྐྱོན་མེད་སྐྱོན་འདོགས་སམ་སྒྲོ་འདོགས་པའི་དཔེ་སྟེ། རྟེན་གཞིའི་གཟུགས་དངོས་སུ་མེད་པར་བརྟེན་བྱའི་གྲིབ་མ་ནག་པོ་ཡོད་ཁུལ་བྱེད་པ།      དཔེར་ན། ང་རང་གིས་དངོས་སུ་མཐོང་བ་ལས་གཟུགས་མེད་གྲིབ་བཟོ་གཏན་ནས་མིན། གཟུགས་མེད་གྲིབ་བཟོ་བྱས་ཏེ། བཟའ་ཚང་བར་དཀྲུག་ཤིང་བརྒྱབ་ལྟ་བུ།
གཟུགས་རྗེས་གྲིབ་འབྲང་ |  ༡དཔེ་ཆོས།  མི་གཉིས་ཕན་ཚུན་བརྩེ་བ་ཟབ་པས་ཁ་འབྲལ་དུ་མེད་པའམ། དངོས་པོའམ་བྱ་བ་གཉིས་ཕན་ཚུན་མི་འབྲལ་བའི་དཔེ་སྟེ།      དཔེར་ན། དབང་ཆ་དང་འགན་གཉིས་ཕན་ཚུན་གཟུགས་རྗེས་གྲིབ་འབྲང་རེད།
གཟུར་གནས་དྲང་འབྲེལ་ |  ༡དཔེ་ཆོས།  ཕྱོགས་སུ་མ་ལྷུང་བའམ་ཕྱོགས་རིས་མེད་པར་དྲང་མོའི་དོན་ཏེ།      དཔེར་ན། གཟུར་གནས་དྲང་འབྲེལ་གྱི་སྐད་ཆ་ལྟ་བུ།
གཟོང་ཁ་གཅིག་སྒྲིལ་ |  ༡དཔེ་ཆོས།   ཨི་ཁུང་གཅིག་རྐོ་བར་གཟོང་ལ་ཁ་གཉིས་ཡོད་མི་རུང་བ་བཞིན་དམིགས་ཡུལ་གཅིག་གི་ཆེད་དུ་ནུས་ཤུགས་གཅིག་སྒྲིལ་བྱེད་དགོས་པའི་དཔེ་སྟེ།      དཔེར་ན། ལས་དོན་ཐོག་དམ་ཚིག་གཟོང་ཁ་གཅིག་སྒྲིལ་བྱེད་དགོས་ལྟ་བུ།
གཡག་ཤི་འབྲོང་ཆད་ |  ༡དཔེ་ཆོས།   ཨུ་ཚུགས་མཐར་སྐྱེལ་བའི་དཔེ།
གཡང་གྲོད་རལ་བ་ |  ༡དཔེ་ཆོས། ༡ཡུལ་སྐད། བསོད་ནམས་ཅན་གྱི་མི་རྒན་པ་ཤི་བའི་དོན།
གཡར་ངན་བདག་བཟུང་ |  ༡དཔེ་ཆོས།   ཅ་དངོས་སོགས་གཞན་ལ་གཡར་བ་ཡིན་ཡང་ཕྱིར་མི་སྤྲོད་པར་སོ་སོས་བདག་ཏུ་བཟུང་བའི་དོན།      དཔེར་ན། གཡར་ངན་བདག་བཟུང་གི་ལས་མ་བྱེད་ལྟ་བུ།
གཡར་པོ་བདག་རེངས་ |  ༡དཔེ་ཆོས།   མི་གཞན་གྱི་ལག་ནས་གཡར་བའི་དངོས་པོ་ཕྱིར་མི་སྤྲོད་པར་ཧམ་བཟུང་བྱེད་པའི་དཔེ།      དཔེར་ན། གྲོགས་པོའི་ནང་གཡར་པོ་བདག་རེངས་བྱེད་མི་རུང་ལྟ་བུ།
གཡས་ཁག་གཡོན་དཀྲི་ |  ༡དཔེ་ཆོས།  རང་གི་བྱས་ཉེས་མི་གཞན་གྱི་སྒང་ལ་གཡུགས་པའམ་དཀྲི་བའི་དོན་ཏེ།      དཔེར་ན། མི་སུ་ཡིན་རུང་ནོར་འཁྲུལ་མི་ཤོར་མཁན་དཀོན་པས་རང་གི་བྱས་ཉེས་གཡས་ཁག་གཡོན་དཀྲི་མ་བྱེད་ལྟ་བུ།
གཡས་གཞོགས་གཡོན་འདེགས་ |  ༡དཔེ་ཆོས།   ཕན་ཚུན་གཅིག་གིས་གཅིག་ལ་རོགས་རམ་མམ་རྒྱབ་སྐྱོར་བྱེད་པའི་དོན་ཏེ།      དཔེར་ན། བོད་སྐད་ཡིག་སྲུང་སྐྱོབ་ཀྱི་ལས་དོན་ཐོག་བོད་མི་ཚང་མས་གཡས་གཞོགས་གཡོན་འདེགས་བྱས་ན་ད་གཟོད་ལེགས་པོ་སྒྲུབ་ཐུབ་ལྟ་བུ།
གཡས་དཀར་གཡོན་ནག་ |  ༡དཔེ་ཆོས།  དྲང་པོ་མིན་པའམ་ཉེ་དགའ་ཕྱོགས་ལྷུང་གི་དཔེ་སྟེ།      དཔེར་ན། སྤྱི་དོན་སྒྲུབ་སྐབས་གཡས་དཀར་གཡོན་ནག་གི་བསམ་སྤྱོད་འདོར་དགོས་ལྟ་བུ།
གཡས་སྤྱན་གཡོན་མིག་ |  ༡དཔེ་ཆོས།  གཡས་པར་སྤྱན་དང་གཡོན་མར་མིག་ཅེས་དྲང་པོ་མིན་པར་ཕྱོགས་སུ་ལྷུང་བའི་དཔེ།      དཔེར་ན། ཕ་མས་བུ་ཕྲུག་ལ་བྱམས་སྐྱོང་བྱེད་སྐབས་གཡས་སྤྱན་གཡོན་མིག་མེད་པ་དགོས་ལྟ་བུ།
གཡུལ་རྒྱལ་ཕྱིར་ལོག་ |  ༡དཔེ་ཆོས།   དམག་འཁྲུག་ཁྲོད་རྒྱལ་ཁ་བླངས་ཏེ་ཕྱིར་རང་ཡུལ་དུ་ལོག་པའི་དོན་ཏེ།      དཔེར་ན། གཡུལ་རྒྱལ་ཕྱིར་ལོག་པས་མི་སེར་གྱིས་དགའ་བསུ་ཞུས་ལྟ་བུ།
གཡོ་ཅན་དྲང་བརྫུ་ |  ༡དཔེ་ཆོས།   གཞན་བསླུ་བའི་བསམ་སྤྱོད་དང་ལྡན་པའི་མིས་བཟང་རྫུས་བྱས་ཏེ་མགོ་སྐོར་གཏོང་ཚུལ་ཞིག་སྟེ།      དཔེར་ན། གཡོ་ཅན་དྲང་བརྫུས་ཀྱིས་རང་གི་ཁེ་ཕན་གཉེར་ཏེ། མི་མང་ལ་མགོ་སྐོར་བཏང་ལྟ་བུ།
གར་སོང་ཆ་མེད་ |  ༡དཔེ་ཆོས།   གནས་གང་ཞིག་ཏུ་སོང་བ་གཏན་ནས་མ་ཤེས་པའི་དོན་ཏེ།      དཔེར་ན། རྐུན་མ་གར་སོང་ཆ་མེད་རེད་ལྟ་བུ།
གར་སོང་རྗེས་མེད་ |  ༡དཔེ་ཆོས།  གར་སོང་འདིར་སོང་གི་ཕྱོགས་ཙམ་ཡང་མ་ཤེས་པའི་དོན་ཏེ།      དཔེར་ན། གར་སོང་རྗེས་མེད་ཡིན་པས་ཇི་ལྟར་འཚོལ་ལྟ་བུ།
གེགས་མེད་བདེ་བགྲོད་ |  ༡དཔེ་ཆོས།  བར་ཆད་ཀྱི་རྐྱེན་ཅི་ཡང་མེད་པར་བདེ་འཇགས་ངང་སླེབས་པའི་དོན།      དཔེར་ན། ལམ་ཁར་ཉིན་མང་པོ་འགོར་ཡང་མཐར་གེགས་མེད་བདེ་བགྲོད་ཐུབ་པ་བྱུང་ལྟ་བུ།
གོ་ངན་ཀླད་བླུགས་ |  ༡དཔེ་ཆོས།   བསླབ་བྱ་ངན་པ་བརྒྱབ་པའི་དོན་ཏེ།      དཔེར་ན། གོ་ངན་ཀླད་བླུགས་བྱས་ཏེ་གཞན་སེམས་བསྒྱུར་ལྟ་བུ།
གོ་བ་ལོག་སྒྲུབ་ |  ༡དཔེ་ཆོས།  ཤེས་བཞིན་དུ་ཕྱིན་ཅི་ལོག་པར་བྱེད་པའི་དོན་ཏེ།      དཔེར་ན། གསུང་འཕྲིན་ལ་གོ་བ་ལོག་སྒྲུབ་བྱས་ཏེ་མི་མང་ལ་མགོ་སྐོར་བཏང་ལྟ་བུ།
གོ་བསྐོན་གསེད་འགྲོལ་ |  ༡དཔེ་ཆོས།  གནས་ཚུལ་ཞིག་དྲན་པ་བསླངས་ནས་ཁ་གསལ་གཏིང་གསལ་གྱིས་བཤད་པའི་དོན་ཏེ།      དཔེར་ན། གནད་དོན་དེའི་སྐོར་མི་ཚང་མར་གོ་བསྐོན་གསེད་འགྲོལ་བྱས་ལྟ་བུ།
གོ་མེད་ཚོར་མེད་ |  ༡དཔེ་ཆོས།  བཟང་ངན་དང་དགའ་སྡུག་གི་ཚོར་བ་གང་ཡང་མེད་པའི་དོན་ཏེ།      དཔེར་ན། གྲོགས་པོ་ལ་དཀའ་ངལ་ཕྲད་དུས་གོ་མེད་ཚོར་མེད་དུ་སྡོད་མི་རུང་ལྟ་བུ།
གོ་ལོ་གདེང་ལྡན་ |  ༡དཔེ་ཆོས།  མི་གོ་ཆོད་པ་དང་གདེང་ཚོད་ལྡན་པ།
གོམ་གསུམ་སྤོས་ན་གོམ་གླ་ཡོད་ | ༡དཔེ་ཆོས།   ལས་ཀ་ཞིག་བྱས་པ་ཡིན་ན་དེ་ལ་གྲུབ་འབྲས་འབྱུང་བ་སྔོན་གྱི་གཏམ་རྒྱུད་དང་སྦྱར་བའི་དཔེ་ཞིག།
གྱང་ནག་ཁ་སྦྱོར་ |  ༡དཔེ་ཆོས།  དབྱེན་ཕྲ་མ་བཏབ་ནས་ཕྱོགས་གཉིས་འཁོན་འཛིང་དུ་འཇུག་པའམ། ཕྱོགས་གཉིས་ཕན་ཚུན་དབྱེན་སྦྱོར་དཀྲུག་ཤིང་གིས་རྒྱབ་འགལ་དུ་གཏོང་བའི་དཔེ།      དཔེར་ན། གྱང་ནག་ཁ་སྦྱོར་བྱས་ཏེ་ཁ་མཆུ་བསླངས་ལྟ་བུ།
གྱོང་མཉམ་གདོང་གཏུགས་ |  ༡དཔེ་ཆོས།  མི་ངར་པོ་དང་ངར་པོ་དངོས་སུ་འཐབ་པའམ། གྱོང་པོ་ཕན་ཚུན་དགྲ་རུ་ལངས་ནས་གང་ཡང་ཕྱི་བཤོལ་མི་བྱ་བའི་དོན།
གྱོང་མཉམ་ཐུག་པ་ |  ༡དཔེ་ཆོས།  གྱོང་པོའམ་མི་ངར་མ་མཁྲེགས་པ་འདྲ་འདྲ་གཉིས་ཐུག་པའི་དོན་ཏེ།      དཔེར་ན། དཔའ་པོ་གྱོང་མཉམ་ཐུག་པ་བར་འདུམ་བྱེད་དཀའ་ལྟ་བུ།
གྱོད་ཐོག་གྱོད་བརྩེགས་ |  ༡དཔེ་ཆོས།   ཁ་མཆུ་དང་ནག་ཉེས་སོགས་གཅིག་གི་ཐོག་ལ་སླར་ཡང་བསྣན་པའི་དོན་ཏེ།      དཔེར་ན། མི་ཉེས་ཅན་དེས་གྱོད་ཐོག་གྱོད་བརྩེགས་བྱས་ཏེ་རང་གི་ནག་ཉེས་ཇེ་ཆེར་བཏང་ལྟ་བུ།
གྱོད་ལོག་ཁྲ་ལོག་ |  ༡དཔེ་ཆོས།  ཁ་མཆུ་མ་འདུམས་ཤིང༌། དཔྱད་ཁྲ་ཁྲིམས་སར་ཕྱིར་ལོག་པ།
གྲ་ཆག་གྲུ་ཉམས་ |  ༡དཔེ་ཆོས།  དངོས་པོར་སྐྱོན་ཤོར་བའམ། ཁ་མི་ཚང་ཞིང་ཟུར་འཇིག་པའི་རིགས་ཏེ།      དཔེར་ན། ཁྱིམ་གྱི་ཅ་ལག་གཅིག་ཀྱང་གྲ་ཆག་གྲུ་ཉམས་མེད་པར་ཕྱིར་རྩིས་སྤྲད་ཡོད་ལྟ་བུ།
གྲ་འགྲིག་འཐུས་ཚང་ |  ༡དཔེ་ཆོས།  མཐུན་རྐྱེན་ཚང་འགྲིག་གམ་གེགས་མེད་ལམ་དུ་ལྷོང་བའི་དོན་ཏེ།      དཔེར་ན། མཛད་སྒོ་གྲ་སྒྲིག་གི་ལས་དོན་གྲ་འགྲིག་འཐུས་ཚང་བྱུང་སོང་ལྟ་བུ།
གྲང་གསུམ་དྲོ་གསུམ་ |  ༡དཔེ་ཆོས།  བདེ་སྐྱིད་དང་སྡུག་བསྔལ་ངེས་གཏན་མེད་པར་རེས་མོས་སུ་འབྱུང་བའི་དཔེ་སྟེ།      དཔེར་ན། ཉི་མ་རིང་པོ་ལ་གྲང་གསུམ་དྲོ་གསུམ། མི་ཚེ་རིང་པོ་ལ་སྐྱིད་གསུམ་སྡུག་གསུམ་ཞེས་པ་ལྟ་བུ།
གྲི་ལ་ཁུ་ཚུར་རྡེག་པ་ |  ༡དཔེ་ཆོས།  ཉེན་ཁ་ཡོད་སར་འཛེམ་ཟོན་མི་ཤེས་པར་གླེན་རྟགས་སྟོན་པའི་དཔེ་སྟེ།      དཔེར་ན། ལག་ལ་མཚོན་ཆ་ཅི་ཡང་མེད་པར་དགྲ་བོའི་དཔུང་དང་རྒོལ་བ་ནི་གྲི་ལ་ཁུ་ཚུར་རྡེག་པ་དང་འདྲ་ལྟ་བུ།
གྲིབ་ནག་འདྲེར་མཐོང་ |  ༡དཔེ་ཆོས།  དོགས་པ་སྐྱེ་བའི་གཞི་མེད་སར་དོགས་པ་སྐྱེས་པའི་དཔེ་སྟེ།      དཔེར་ན། གྲིབ་ནག་འདྲེར་མཐོང་ཅན་གྱི་མིའི་སེམས་ལ་ཞི་བདེ་མེད་ལྟ་བུ།
གྲུ་ནང་སེམས་གཅིག་ |  ༡དཔེ་ཆོས།  མི་ཚང་མ་བསམ་བློ་གཅིག་པའི་དཔེ།      དཔེར་ན། རྩ་དོན་ཆེད་དུ་ང་ཚོ་ཚང་མ་གྲུ་ནང་སེམས་གཅིག་དགོས་ལྟ་བུ།
གྲུ་བཞི་ལམ་འཁྱེར་ |  ༡དཔེ་ཆོས། ༡ཆོས་ལུགས། བཀའ་གདམས་པའི་བཤད་ཚུལ་ཞིག་སྟེ། དོན་ནི་སངས་རྒྱས་ཀྱི་བཀའ་ཐམས་ཅད་ཆ་ཚང་བར་གདམས་ངག་ཏུ་གོ་བ་ལོན་པ་ཞིག་ཡིན་ཞིང་། འབྲོམ་སྟོན་པ་རྒྱལ་པའི་འབྱུང་གནས་ཀྱི་ཞལ་ནས། བསྟན་པ་ཐམས་ཅད་གྲུ་བཞི་ལམ་གྱིས་འཁྱེར་ཤེས་པ་ངའི་བླ་མ་ཞེས་གསུངས་པ་ལྟར། རྒྱལ་བའི་གསུང་རབ་ལ་སྤོང་ལེན་མི་བྱེད་པར་ཐམས་ཅད་གང་ཟག་གཅིག་འཚང་རྒྱ་བའི་ཆ་རྐྱེན་དུ་འཁྱེར་བ་བཀའ་གདམས་པའི་ཁྱད་ཆོས་ཡིན་ནོ། །
གྲོགས་མེད་ཁེར་རྐྱང་ |  ༡དཔེ་ཆོས།  མི་གཞན་ནམ་རོགས་པ་མེད་པར་གཅིག་པུར་གནས་པའི་རྣམ་པ་སྟེ།      དཔེར་ན། གྲོགས་མེད་ཁེར་རྐྱང་གི་མི་ཚེ་འཁྱོལ་དཀའ་ལྟ་བུ།
གྲོགས་མེད་གཅིག་པུ་ |  ༡དཔེ་ཆོས།  སྐྱིད་སྡུག་གི་སྐབས་སུ་རོགས་རམ་དང་སེམས་གསོ་བྱེད་མཁན་མེད་པ་སྟེ།      དཔེར་ན། ས་མཐའ་རུ་གྲོགས་མེད་གཅིག་པུ་ཡིན་ལྟ་བུ།
གྲོས་མེད་བསམ་མཐུན་ |  ༡དཔེ་ཆོས།  མ་གྲོས་བསམ་པ་གཅིག་མཐུན་ནམ་གྲོས་མ་བྱས་པར་བསམ་ཚུལ་མཐུན་པའི་དོན།
གླ་སྒྲིལ་ལྟོ་སྒྲིལ་ |  ༡དཔེ་ཆོས།  ལས་ཀ་བྱས་པའི་གླ་དང་ལྟོ་གཉིས་དངུལ་སོགས་ལ་སྒྲིལ་བའམ་ཕབ་པ།
གླགས་སྐབས་འཚོལ་བ་ |  ༡དཔེ་ཆོས། 1. ཕ་རོལ་པོ་ཉམས་ཉེས་སུ་གཏོང་བའི་ཐབས་དང་གོ་སྐབས་འཚོལ་བའི་དོན་ཏེ།       དཔེར་ན། དགྲ་བོ་ཕམ་པའི་གླགས་སྐབས་འཚོལ་བ་འདི། །མི་ལོ་དགུ་ཡི་དགྲ་ཤ་ལེན་ཆེད་ཡིན། །ལྟ་བུ། 2. ཁག་འདོགས་སའམ་སྐྱོན་འདོགས་བྱེད་སའི་གནས་འཚོལ་བའི་དོན་ཏེ།       དཔེར་ན། མི་སྐྱོན་མེད་ལ་གླགས་སྐབས་འཚོལ་བ་འདི། ཡ་རབས་ཀྱི་མི་ཆོས་དང་མི་མཐུན་ལྟ་བུ།
གླང་སྐེར་བེལ་བཏགས་ |  ༡དཔེ་ཆོས།  བཟང་པོའི་རོགས་པར་ངན་པ་རེ་མཉམ་དུ་སྦྲེལ་བའམ་སྦྱར་བའི་དཔེ་སྟེ།       དཔེར་ན། བློ་རྒྱུགས་འདོན་རྒྱུ་ཡོད་མེད་གཉིས་ཀ་གླང་སྐེར་བེལ་བཏགས་བྱས་ནས་རྒྱུགས་འཕྲོད་པ་བྱས་སོང་ལྟ་བུ།
གླེན་པ་ཨུ་ཚུགས་ |  ༡དཔེ་ཆོས།  གཞན་གྱིས་བཤད་པའི་རྒྱུ་མཚན་སོགས་ལ་གཏན་ནས་མི་ཉན་པར་རང་ཉིད་ཀྱིས་གང་བསམ་པ་རྣམས་རང་ཤེད་བྱས་ཏེ་བཤད་པའམ་བྱེད་པའི་དོན་ཏེ།      དཔེར་ན། མི་གླེན་པ་ཨུ་ཚུགས་ཅན་ཞིག་ཡིན་པས་རྒྱུ་མཚན་ཁས་ལེན་བྱེད་རྒྱུ་ཁག་ཙམ་ཡོད་སྲིད་ལྟ་བུ།
གློ་བུར་གེགས་དབང་གདོན་སྐྱོད་ |  ༡དཔེ་ཆོས།  དུས་མ་ངེས་ཤིང་གྲ་སྒྲིག་མེད་པའི་སྐབས་སུ་གློ་བུར་དུ་བར་ཆད་དང་རྐྱེན་ངན་བྱུང་བའི་དཔེ།
གློ་བུར་ཐོག་བབ་ |  ༡དཔེ་ཆོས།  གློ་བུར་ཐོག་རྒྱག་དང་དོན་གཅིག་པས་དེར་ལྟོས།
གློ་བུར་ཐོག་རྒྱག་ |  ༡དཔེ་ཆོས།  གྲ་སྒྲིག་མེད་པའམ་བསམ་ཁོམ་དྲན་ཁོམ་མེད་པར་བྱུང་བའི་གནད་དོན་རིགས་ཀྱི་དཔེ་སྟེ།      དཔེར་ན། བསམ་པའི་ཡུལ་ལ་མེད་ཀྱང་། །གློ་བུར་ཐོག་རྒྱག་བྱུང་སོང་། །ལྟ་བུ།
གློ་བུར་སྟག་གིས་མི་ཚུགས་ |  ༡དཔེ་ཆོས།  གྲ་སྒྲིག་དང་བསམ་བློ་གང་ཡང་མེད་པར་གློ་བུར་དུ་བྱུང་བའི་རྐྱེན་ངན་བར་ཆད་ལ་ཁ་གཏད་གཅོག་དཀའ་བའི་དཔེ།
གློ་སྙིང་བྲང་གསུམ་གཏོད་པ་ | ༡དཔེ་ཆོས།  ཡིད་ཆེས་བློ་གཏད་བྱས་པའི་དོན།
ང་ཆེ་ང་བཙན་ |  ༡དཔེ་ཆོས།  རང་ཉིད་ལ་ཡོན་ཏན་ཆེན་པོ་ཡོད་པ་རྒྱུ་མཚན་དུ་བྱས་ནས་སྤོབས་པ་ཆེས་ཆེར་བསྐྱེད་པ།      དཔེར་ན། པདྨ་བཀའ་ཐང་ལས། མངའ་བདག་རྒྱལ་པོ་ཕྱག་ལ་འགྱིང་བའི་ཚེ། །ང་ཆེ་ང་བཙན་གསུང་བའི་གྲུབ་རྟགས་བསྟན། །ཞེས་གསུངས་པ་ལྟ་བུ།
ང་བདེན་ང་ཡུས་ |  ༡དཔེ་ཆོས།    རང་ཉིད་ཀྱིས་བྱས་པའི་བྱ་བ་ལ་ངོམ་སོ་དང་འཁང་ར་བྱེད་པ།      དཔེར་ན། བྱས་རྗེས་ལེགས་པོ་བཞག་ཐུབ་ན་ང་བདེན་ང་ཡུས་སྐད་ཆ་བཤད་མི་དགོས་ལྟ་བུ།
ང་མིན་ཁོ་མིན་ |  ༡དཔེ་ཆོས། 1. བྱ་ལས་གང་ཡིན་རང་གཞན་སུས་ཀྱང་ངས་མི་བྱེད་ཁོས་མི་བྱེད་ཟེར་བའི་དོན།      དཔེར་ན། ང་མིན་ཁོ་མིན་གྱིས་ལས་ཀ་གཅིག་ཀྱང་བྱེད་རོགས་བྱས་མ་སོང་ལྟ་བུ། 2. བྱས་ཉེས་གང་ཞིག་རང་གཞན་སུས་ཀྱང་ཁས་མི་ལེན་པའི་དོན།      དཔེར་ན། དཔའ་བྱས་ན་ང་ཡིན་ཁོ་ཡིན། གཡག་བཏང་ན་ང་མིན་ཁོ་མིན་ལྟ་བུ།
ང་མིན་ཁོ་ཡིན་ | ༡དཔེ་ཆོས།  རང་གི་ངན་ཁག་གཞན་དཀྲི་སྟེ།      དཔེར་ན། དཔའ་བྱས་ན་ང་ཡིན་ཁོ་མིན། །དཔེ་བཞག་ན་ང་མིན་ཁོ་ཡིན། །ལྟ་བུ།
ང་མིན་སུ་ཡིན་ |  ༡དཔེ་ཆོས།  སྤོབས་པ་ཆེན་པོས་རང་ཉིད་ཡང་དག་པ་དང་མཆོག་ཏུ་བཟང་བར་སེམས་པ།  དཔེར་ན། ཕྱོགས་ལས་རྣམ་པར་རྒྱལ་བ་ང་མིན་སུ་ལྟ་བུ།
ང་ར་ངུར་ཤར་ |  ༡དཔེ་ཆོས།   ལས་ཀ་སོགས་བྱ་བ་ཆེ་ཆུང་གང་བྱས་ཀྱང་ངར་ཤུགས་ཆེན་པོས་དྲིན་ཡུས་བཤད་པའི་དོན།
ང་རྒྱལ་གྱི་གླང་བུ་རོག་པོ་ |  ༡དཔེ་ཆོས།  ཁེངས་དྲེགས་དང་ང་རྒྱལ་ཅན་གྱི་མི་གླང་གོག་ནག་པོའི་གཟུགས་སུ་བཀོད་པ།
ང་ལན་ཁྱོད་ལན་ |  ༡དཔེ་ཆོས།    ནོར་འཁྲུལ་གྱི་ངན་ཁག་དཀྲི་རེས་བྱས་པ།      དཔེར་ན། ཆུས་གྲུ་བཞི་དགྲ་ལ་ཤོར་བའི་དུས། །གཏམ་ང་ལན་ཁྱོད་ལན་དགོས་པ་མེད། །ལྟ་བུ།
ངག་འཁྲིལ་ལུས་ཁྱུག་ |  ༡དཔེ་ཆོས།  གཞན་གྱིས་ངག་བཀོད་གང་བཞག་གི་རྗེས་སུ་ལུས་བདེ་མྱུར་དང་ལྡན་པའི་སྒོ་ནས་རྒྱུག་པའི་དོན།
ངན་ཁྲེབ་རྒལ་རལ་ |  ༡དཔེ་ཆོས།  བྱེད་འོས་པའི་ལས་ཀའམ་རང་ལ་འཁྲིས་པའི་ལས་ཀ་དེ་ཁག་འདོགས་སྣ་ཚོགས་ཀྱིས་རྩ་བ་ནས་མི་བྱེད་པ།
ངན་གཡོ་དྲན་འཕྲུལ་ |  ༡དཔེ་ཆོས།   གཡོ་སྒྱུ་ལ་མཁས་ཤིང་དྲན་རིག་མྱུར་བ།
ངན་གྲ་སྔོན་བསྒྲིགས་ |  ༡དཔེ་ཆོས།    བྱ་སྤྱོད་ངན་པ་སྤེལ་རྒྱུ་སྔོན་ནས་གྲ་བསྒྲིགས་བྱས་པ།
ངན་དབང་ནང་གྲོས་ |  ༡དཔེ་ཆོས།  མི་ངན་པ་རྣམས་ཀྱིས་རང་གི་དབང་ཆ་བེད་སྤྱོད་བྱས་ནས་ལྐོག་གཡོ་འཐེན་ཆེད་དུ་མཐུན་ཕྱོགས་ཀྱི་མི་དང་ནང་གྲོས་བྱས་པའི་དོན་ཏེ།      དཔེར་ན། གཞན་ལ་ལྐོག་གཡོ་འཐེན་ཆེད་དུ་ངན་དབང་ནང་གྲོས་མ་བྱེད་ལྟ་བུ།
ངན་པ་བྱས་རྒྱལ་ |  ༡དཔེ་ཆོས།  ལས་ངན་པ་མང་པོ་ཡང་ཡང་བྱས་སྟབས་དེ་བྱེད་རྒྱུར་གོམས་བྱང་སོང་བའམ་ངན་ལང་ཤོར་བའི་དོན་ཏེ།      དཔེར་ན། ངན་པ་བྱས་རྒྱལ་ཅན་ལ་ཡིད་མ་གཏོད་ཅེས་པ་ལྟ་བུ།
ངན་པ་རྒྱུས་ཡོད་ |  ༡དཔེ་ཆོས།  ནང་གི་གནས་ཚུལ་གང་ཞིག་ཤེས་མཁན་གྱི་མི་ངན་རྣམས་ཀྱིས་དེ་ལ་རྒྱུས་ཡོད་མདོག་གིས་གཞན་དང་གཞན་ལ་བསྒྲགས་པའམ་བཤད་པའི་དོན་ཏེ།      དཔེར་ན། ངན་པ་རྒྱུས་ཡོད་བྱས་ན་ནང་གི་གསང་བ་ཕྱི་ལ་ཤོར་འགྲོ་ལྟ་བུ།
ངན་པ་ལག་སྦྲེལ་ |  ༡དཔེ་ཆོས།  བསམ་སྤྱོད་ངན་པ་གྲོགས་གཞན་དང་མཉམ་ལས་བྱེད་པའི་དོན།      དཔེར་ན། ངན་པ་ལག་སྦྲེལ་གྱིས་གཞན་ཕམ་པར་བརྒྱབ་ལྟ་བུ།
ངན་པ་ལང་ཤོར་ |  ༡དཔེ་ཆོས།  སྤྱོད་ངན་རིགས་ལ་གོམས་བྱང་སོང་བའི་དོན་ཏེ།      དཔེར་ན། ངན་པ་ལང་ཤོར་དུ་མི་གཏོང་བར་ཁྲིམས་ཀྱིས་བཙུར་གལ་ཆེ་ལྟ་བུ།
ངན་པ་སྦུག་མཐུན་ |  ༡དཔེ་ཆོས།  མི་ངན་རྣམས་ངན་གྲོས་རིགས་ལ་ལྐོག་ནས་ཁ་མཐུན་པའི་དོན་ཏེ།      དཔེར་ན། ངན་པ་སྦུག་མཐུན་བྱུང་ན། །དོན་ཆེན་བརླག་ཉེན་ཆེ། །ལྟ་བུ།
ངན་བསྐུལ་དཀྲུག་ཤིང་ |  ༡དཔེ་ཆོས།  བསམ་བློ་དང་ཀུན་སློང་ངན་པའི་སྒོ་ནས་གཞན་བསྐུལ་མ་བྱས་ཏེ་མཛའ་མཐུན་དང་གྲོགས་ཀྱི་བར་དབྱེན་སྦྱོར་བྱས་ནས་མི་མཐུན་པར་བཟོ་བའི་དོན།      དཔེར་ན། ངན་བསྐུལ་དཀྲུག་ཤིང་བྱེད་མཁན་གྱི་མི་ལ་མཐའ་མི་དཀར་ལྟ་བུ།
ངན་བྱས་ངོ་ཁྱེར་ |  ༡དཔེ་ཆོས།  སྤྱོད་ངན་མ་རབས་ཀྱི་ལས་རང་གིས་བྱས་ཤིང་དེ་ངོམ་སོ་བྱེད་པའི་དོན་ཏེ།      དཔེར་ན། ངན་བྱས་ངོ་ཁྱེར་བྱེད་མཁན་ཡང་པོར་གཏོང་མི་རུང་ལྟ་བུ།
ངན་བྱས་ངོ་སོ་ |  ༡དཔེ་ཆོས།  ངན་བྱས་ངོ་ཁྱེར་དང་དོན་གཅིག་པས་དེར་ལྟོས།
ངན་ལན་ངན་ལྡོན་ |  ༡དཔེ་ཆོས།    གནོད་པ་བྱས་པའི་ལན་དུ་གནོད་སྐྱེལ་བ།
ངན་ལན་བཟང་འཇལ་ |  ༡དཔེ་ཆོས།    རང་ལ་ཚུར་གནོད་པ་བྱས་ན་ཡང་ཕར་ཕན་པ་སྒྲུབ་པའི་བྱ་སྤྱོད་དེ།      དཔེར་ན། བཀའ་གདམས་གོང་མ་ཚོའི་ཕྱག་བཞེས་ལ་ངན་ལན་བཟང་འཇལ་གྱི་ཉམས་ལེན་ལ་ཐུགས་དམ་གཙོ་བོར་འཛིན་ལྟ་བུ།
ངན་ཤུགས་ཧམ་ཁྱེར་ |  ༡དཔེ་ཆོས།  མི་ངན་གྱི་དབང་ཤེད་ཀྱིས་སྤྱི་ནོར་ཕྲོགས་པའི་དོན་ཏེ།      དཔེར་ན། དཔོན་ངན་དག་གིས་ངན་ཤུགས་ཧམ་ཁྱེར་གྱིས་སྤྱི་རྒྱུ་སྒེར་བདག་བྱས་ལྟ་བུ།
ངན་ཤེད་སྒལ་རལ་ |  ༡དཔེ་ཆོས།  ལེ་ལོ་དང་འབྲེལ་བའི་ངན་སྤྱོད་རང་འགན་མི་འཁུར་པ།
ངན་སྔགས་མཐུ་གཏད་ |  ༡དཔེ་ཆོས།    བྱད་མ་མཁན་གྱིས་ངན་སྔགས་ཀྱི་སྒོ་ནས་དགྲ་བོ་ལ་མཐུ་གཏོང་བ་དང་ཀླུ་སྲིན་སོགས་ཀྱི་ལག་པར་གཏད་པ།
ངོ་དགའ་ངོ་བསྟོད་ |  ༡དཔེ་ཆོས།  ཁ་ཡག་ངོ་འགྲོ་བཤད་པའི་དོན།
ངོ་དགའ་ཕྱོགས་འཐེན་ |  ༡དཔེ་ཆོས།  རང་གི་དགའ་ཉེ་ཚོའི་ཁ་ངོར་བལྟས་ནས་ཕྱོགས་རིས་བྱེད་པའི་དོན།
ངོ་དགའ་སྤྲེལ་ལད་ |  ༡དཔེ་ཆོས།  མི་ཆེན་བླ་ཆེན་གྱི་ངོ་བསྲུངས་ནས་དོན་ལ་མི་གནས་པའི་བསྟོད་བསྔགས་བྱེད་པ།
ངོ་ནོར་སྦས་བསྐུངས་ |  ༡དཔེ་ཆོས།  ཅ་དངོས་སོགས་བཟང་ངན་བརྗེ་བསྒྱུར་གྱིས་བཟང་པོ་ལྐོག་ཉར་བྱས་པའི་དོན་ཏེ།      དཔེར་ན། དངོས་ཟོག་གང་ཡོད་རྣམས་ངོ་ནོར་སྦས་བསྐུངས་མེད་པར་རྩིས་གཙང་དགོས་ལྟ་བུ།
ངོ་མེད་དོན་མེད་ |  ༡དཔེ་ཆོས།  གྲོགས་དན་ཅི་བྱས་ལ་ངོ་སོ་དང་དོན་གཉིས་ཀ་མེད་པ་སྟེ།      དཔེར་ན། རོགས་རམ་ཅི་བྱས་ཀྱང་ངོ་མེད་དོན་མེད་རེད་ལྟ་བུ།
ངོ་མེད་ལྐོག་མེད་ |  ༡དཔེ་ཆོས།  ལས་ཀ་གང་ཡིན་ངོ་ལྐོག་མེད་པར་བྱེད་པའི་དོན་ཏེ།      དཔེར་ན། གཞུང་སྒེར་གྱི་ལས་ཀ་གང་ཡིན་ངོ་མེད་ལྐོག་མེད་ལ་བྱེད་བཞིན་ཡོད་ལྟ་བུ།
ངོ་ཚ་ཁ་སྐྱེངས་ |  ༡དཔེ་ཆོས།  ངོ་ཚ་བའི་སྣང་ཚུལ་ཞིག་སྟེ།      དཔེར་ན། ངོ་ཚ་ཁ་སྐྱེངས་ཀྱིས་ཁོང་ཁྲོ་ཆེན་པོ་ལངས་ལྟ་བུ།
ངོ་ཚ་ཁྲེལ་འདས་ |  ༡དཔེ་ཆོས།   ཁྲེལ་དང་ངོ་ཚ་མེད་པའི་དོན་ཏེ། འདི་ལ་ངོ་ཚ་ཁྲེལ་མེད་ཀྱང་ཟེར།
ངོ་ཚ་ཁྲེལ་ཡོད་ |  ༡དཔེ་ཆོས།  གཞན་རྒྱུ་མཚན་དུ་བྱས་ནས་ངོ་ཚ་བ་དང་རང་རྒྱུ་མཚན་དུ་བྱས་ནས་ཁྲེལ་ཡོད་པ་སྟེ་བག་ཡོད་ཚུལ་མཐུན་གྱི་དོན།
ངོ་ཚ་ཁྲེལ་སེམས་ |  ༡དཔེ་ཆོས།  རང་སྐྱེངས་གཞན་ཁྲེལ་གྱི་བསམ་པ།
ངོ་ཚ་སྤྲད་རིན་ |  ༡དཔེ་ཆོས།  རྐུན་པོ་བཟུང་ནས་རང་ཡུལ་དུ་སློག་སྐབས་འཛིན་མཁན་གྱིས་རྐུན་པོར་སྤྲོད་རྒྱུའི་ལམ་རྒྱགས་ཀྱི་མིང་།
ངོ་འཛིན་ཟོལ་འཇོག་ |  ༡དཔེ་ཆོས།  ཉེས་ཅན་ལ་ངོ་སྲུང་ཟོལ་འཇོག་བྱས་ཏེ་ཁྲིམས་ཆད་སོགས་མི་གཅོད་པར་གུ་ཡངས་བཏང་བའི་དོན།
ངོ་འཛུམ་གཏིང་གནག་ |  ༡དཔེ་ཆོས།  གདོང་དཀར་དཀར་བསྟན་ཅིང་སེམས་བསམ་པ་ནག་པོའི་དོན།
ངོ་འཛུམ་དཀར་ནག་ |  ༡དཔེ་ཆོས།  དགའ་སྡུག་གི་ངོ་གདོང་དཀར་ནག
ངོ་ལབ་ཕག་ལབ་ |  ༡དཔེ་ཆོས།  དངོས་སུ་ངོ་ཐུག་པའི་སྐབས་ཀྱི་སྐད་ཆ་དང་ཕག་ནས་ངོ་མི་མཐོང་བའི་སྐབས་ཀྱི་སྐད་ཆའི་མིང་སྟེ།      དཔེར་ན། སྐད་ཆ་གང་ཡིན་ཡང་ངོ་ལབ་ཕག་ལབ་མཚུངས་ན་བཟང་ལྟ་བུ།
ངོ་ལྐོག་གཡོ་ལྷད་ |  ༡དཔེ་ཆོས།  རྒྱབ་མདུན་མི་མཚུངས་ཤིང་བྱ་བ་དང་ཐབས་ཇུས་ཀྱི་ནང་གཡོ་སྒྱུའི་ཤན་ཞུགས་པའི་དོན་ཏེ།      དཔེར་ན། ངོ་ལྐོག་གཡོ་ལྷད་ཅན་གྱི་མི་ལ་དོན་ཆེན་བཅོལ་རྒྱུའི་རེ་མ་འཆང་ལྟ་བུ།
ངོ་ལྤགས་འཐུག་པོ་ |  ༡དཔེ་ཆོས།    བྱ་སྤྱོད་ངན་པ་ལ་ངོ་མི་ཚ་བའི་དོན་ཏེ།       དཔེར་ན། མི་ངོ་ལྤགས་འཐུག་པོ་ཅན་ལ་ཧམ་པ་ཆེ་ལྟ་བུ།
ཅི་ཁུག་རིན་འཇལ་ |  ༡དཔེ་ཆོས།  གང་ཁུག་གི་རིན་འབབ་སྤྲོད་འཇལ་བྱས་པ་སྟེ།      དཔེར་ན། དངུལ་བབ་དང་བསྟུན་ནས་ཅི་ཁུག་རིན་འཇལ་བྱས་ལྟ་བུ།
ཅི་གསུང་དང་ལེན་ |  ༡དཔེ་ཆོས།  བཀའ་གང་གནང་བ་རྣམས་ཡི་རང་གིས་ཁས་ལེན་བྱེད་པ་སྟེ།      དཔེར་ན། བླ་མས་ཅི་གསུང་དང་ལེན་བྱེད་གལ་ཆེ་ལྟ་བུ་དང་། ཅི་གསུང་དང་ལེན་བྱས་ན་ཡོན་ཏན་ངང་གིས་འབྱུང་ལྟ་བུ།
ཅི་གསུང་བཀའ་སྒྲུབ་ |  ༡དཔེ་ཆོས།   གང་ཞིག་ཇི་ལྟར་གསུངས་པ་དེ་ལྟར་སྒྲུབ་པའི་དོན་ཏེ།      དཔེར་ན། ཅི་གསུང་བཀའ་སྒྲུབ་ཞུ་དགོས་ལྟ་བུ།
ཅི་ཐུབ་གང་ཐུབ་ |  ༡དཔེ་ཆོས།  ལས་གང་ཞིག་སོ་སོས་འཇོན་ཚོད་ཐུབ་ཚོད་ཅེས་པའི་དོན།      དཔེར་ན། ཁོང་གིས་ཅི་ཐུབ་གང་ཐུབ་ཀྱིས་རོགས་བྱས་སོང་ལྟ་བུ།
ཅི་དྲག་བཅུ་གསུམ་ |  ༡དཔེ་ཆོས།  ཐབས་གང་ལེགས་དང༌ཇུས་གང་བཟང་གི་དོན་ཏེ།      དཔེར་ན། ཅི་དྲག་བཅུ་གསུམ་གྱིས་ལས་དོན་སྒྲུབས་ཤིག་ལྟ་བུ།
ཅི་བྱ་གཏོལ་མེད་ |  ༡དཔེ་ཆོས།   བྱ་ཐབས་བྲལ་བའམ་བྱེད་རྒྱུའི་ཕོངས་པའི་དོན་ཏེ།      དཔེར་ན། ཁོང་ཚོས་གནས་ལུགས་ཁས་ལེན་མི་བྱེད་སྟབས་ང་ཅི་བྱ་གཏོལ་མེད་དུ་གྱུར་ལྟ་བུ།
ཅི་མེད་ཅང་མེད་ |  ༡དཔེ་ཆོས།   ཅི་ཡང་མེད་པའམ་གང་ཡང་མེད་པའི་དོན་ཏེ།       དཔེར་ན། དོན་སྙིང་ཅི་མེད་ཅང་མེད་ཀྱི་ཉོག་གཏམ་མང་པོ་བཤད་ལྟ་བུ།
ཅི་ཟེད་ནི་ཟེད་ |  ༡དཔེ་ཆོས། ༡ཡུལ་སྐད། ཅི་བྱེད་འདི་བྱེད་ཀྱི་དོན།
ཅི་འདོད་གང་འདོད་ |  ༡དཔེ་ཆོས།  གང་འདོད་འདོད་ཀྱི་དོན་ཏེ།      དཔེར་ན། རང་ཉིད་ཀྱི་ཁྱིམ་ནང་བཞིན་ཅི་འདོད་གང་འདོད་བྱེད་རོགས་ལྟ་བུ།
ཅི་འཕྲོས་གང་འཕྲོས་ |  ༡དཔེ་ཆོས།  སྐད་ཆ་བྱུང་རྒྱལ་དུ་བཤད་པའི་དོན།      དཔེར་ན། ཁྲིམས་སར་ཅི་འཕྲོས་གང་འཕྲོས་མ་བཤད་ལྟ་བུ།
ཅི་འཕྲོས་མོལ་འཕྲོས་ |  ༡དཔེ་ཆོས།  བརྗོད་གཞི་མ་ངེས་པའི་སྒོ་ནས་ཕན་ཚུན་སྐད་ཆ་སྣ་ཚོགས་བཤད་རེས་བྱས་པའི་དོན་ཏེ།       དཔེར་ན། ངོ་ཤེས་རྙིང་བ་དང་མཉམ་དུ་ཅི་འཕྲོས་མོལ་འཕྲོས་བཤད་ནས་བསྡད་ལྟ་བུ།
ཅི་རག་མི་རག་ |  ༡དཔེ་ཆོས།  བཟང་ངན་སོགས་ཀྱི་ཁྱད་མེད་པར་ག་རེ་ཡིན་ཡང་ཞེས་པའི་དོན།      དཔེར་ན། ཟས་ཅི་རག་མི་རག་སློངས། གོས་ཅི་རག་མི་རག་གྱོན་ལྟ་བུ།
ཅིར་འགྱུར་གཏོལ་མེད་ |  ༡དཔེ་ཆོས།  བྱ་བ་ལེགས་ཉེས་ཅི་ཞིག་ལ་འགྲོ་ཆ་མ་འཚལ་བའི་དོན་ཏེ།      དཔེར་ན། ད་ནི་ཅིར་འགྱུར་གཏོལ་མེད་རེད་ལྟ་བུ།
ཅུང་ཟད་དམན་ | "མཚུངས་ཚིག ༡རྩོམ་རིག མཚུངས་གསལ་གྱི་སྒྲ་སྡེ་ཚན་གཉིས་པའི་བཅུ་བཞི་པ་འདྲ་བའི་དོན་གསལ་བར་བྱེད་པ་སྟེ། དཔེ་དང་དཔེ་ཅན་གཉིས་ཕན་ཚུན་མཚུངས་པར་སྦྱོར་བྱེད་ཀྱི་ཚིག་གྲོགས་ཡིན།  དཔེར་ན། རྒྱལ་དབང་ལྔ་པས།  གང་དང་མཁྱེན་བརྩེ་མཚུངས་པའི་དབྱངས་ཅན་ལྷ། །ཁྱོད་ལས་རྟེན་གྱི་སྒོ་ནས་ཅུང་ཟད་དམན། །ཞེས་པ་ལྟ་བུའོ། །"
ཆ་བསྡུ་ཡ་བསྡུ་ |  ༡དཔེ་ཆོས།  དངོས་པོ་རྣམས་ལག་ཏུ་གང་བྱུང་གང་ཐེབས་ཀྱི་བསྡུ་སྒྲིག་བྱས་པའི་དོན།
ཆ་མིན་ཡ་སྡེབ་ |  ༡དཔེ་ཆོས།  ཆ་མ་ཡིན་པའམ་ཆ་འགྲིག་མ་ཡིན་པ་གཉིས་མཉམ་དུ་བསྒྲིགས་པ་ལྟར། མི་འགྲིག་པ་གཉིས་བཙན་གྱིས་ཨེ་ཡོང་བལྟ་བའི་དཔེ།
ཆ་འཇོག་ཆུ་འཛུགས་ |  ༡དཔེ་ཆོས།  སྔོན་རྩིས་སམ་ཚོད་རྩིས་བྱས་ནས་ལས་བྱེད་པའི་དོན།      དཔེར་ན། ཇ་འཐུང་མཁན་མི་ལྔ་ཡོད་པ་ཚོད་དཔགས་བྱས་སྟེ་དེ་ཚོད་ཀྱིས་ཆུ་བཙུགས་སྟེ་ཇ་སྐོལ་བ་ལྟ་བུ།
ཆག་མེད་འབད་སྒྲུབ་ |  ༡དཔེ་ཆོས།  རྒྱུན་མི་འཆད་པར་འབད་བརྩོན་ཆེན་པོས་སྒྲུབ་པ།
ཆང་ལན་ཆུ་འཇལ་ |  ༡དཔེ་ཆོས།  བཟང་ལན་ངན་འཇལ་གྱི་དཔེ་སྟེ།      དཔེར་ན། དྲིན་བྱས་ལ་ངོ་སོ་མེད་པར་ཆང་ལན་ཆུ་འཇལ་བྱེད་མི་རུང་ལྟ་བུ།
ཆད་འགྱངས་ལེ་འཁོན་ |  ༡དཔེ་ཆོས།  མ་ཚང་བ་ཕར་འགྱངས་ཀྱི་འཁོན་ཐོགས་སམ་ཀ་ཀོར།
ཆར་བ་ཆུ་གྲོགས་ |  ༡དཔེ་ཆོས།  ཆར་བ་དང་ཆུ་ཕན་ཚུན་གྲོགས་སུ་འགྲོ་བ་ལྟར། གཅིག་ཕན་གཅིག་གྲོགས་བྱེད་པའི་དཔེ་སྟེ།      དཔེར་ན། ཞིང་འབྲོག་ཆར་བ་ཆུ་གྲོགས་བྱེད་ཐུབ་ན་ཧ་ཅང་བཟང་ལྟ་བུ།
ཆར་སྣེ་རླུང་ཁྲིད་ |  ༡དཔེ་ཆོས།   བྱ་སྤྱོད་ངན་པའམ་རྐྱེན་ངན་གྱི་སྣེ་འཁྲིད་བྱེད་པའི་དཔེ།      དཔེར་ན། ཆར་སྣེ་རླུང་ཁྲིད་བྱས་པ་ན། །བྲག་ཕུག་སྐམ་པོས་རྟེན་པ་མིན། ། དགྲ་སྣ་གཉེན་གྱིས་ཁྲིད་པ་ན། །རྫོང་དྲུག་མཁར་གྱིས་རྟེན་པ་མིན། །ལྟ་བུ།
ཆུ་གྲམ་མཉམ་འཇགས་ |  ༡དཔེ་ཆོས།    ཆུ་དང་གྲམ་པ་མཉམ་དུ་བདེ་ཞིང་འཇགས་པ་སྟེ། རྩོད་གླེང་སོགས་ཕན་ཚུན་གཉིས་ཀས་གླེང་རྒྱུ་མེད་པ་བྱས་པའི་དཔེ།      དཔེར་ན། རྩོད་གཞི་རྣམས་ཆུ་གྲམ་མཉམ་འཇགས་སུ་གནས་དགོས་ལྟ་བུ།
ཆུ་ངན་ལམ་ཞུགས་ |  ༡དཔེ་ཆོས།  སྔར་སྲོལ་ངན་པའི་རྗེས་སུ་འབྲངས་པའི་དོན་ཏེ།      དཔེར་ན། ལུགས་སྲོལ་ངན་པའི་རིགས་ཆུ་ངན་ལམ་ཞུགས་བྱེད་དུ་འཇུག་མི་རུང་ལྟ་བུ།
ཆུ་ངན་ལམ་ཤོར་ |  ༡དཔེ་ཆོས།  ལུགས་སྲོལ་ངན་པ་རྒྱུན་འཛིན་བྱེད་པའམ་དེའི་རྗེས་སུ་ཞུགས་པའི་དོན་ཅན་གྱི་ཆུ་ངན་ལམ་ཞུགས་ཞེས་པ་དང་དོན་གཅིག
ཆུ་ཐོན་ཟམ་པ་ |  ༡དཔེ་ཆོས།  ཆུ་ལས་ཐོན་པ་དང་ཟམ་པ་བསྐྱུར་བ་ལྟར། བྱས་པ་དྲིན་གཟོ་མི་བྱེད་པའམ་བཀའ་དྲིན་རྗེས་དྲན་མི་བྱེད་པའི་དོན་ཏེ།      དཔེར་ན། བཀའ་དྲིན་རྗེས་དྲན་བྱེད་དགོས་པ་ལས་ཆུ་ཐོན་ཟམ་པ་བྱེད་མི་རུང་ལྟ་བུ།
ཆུ་ཐོན་ཟམ་བོར་ |  ༡དཔེ་ཆོས།  ཆུ་ལས་ཐོན་པ་དང་ཟམ་བོར་བ་ལྟར། བཀའ་དྲིན་ལ་བསམ་ཤེས་མེད་པའི་དཔེ།
ཆུ་དང་མེ་ཕྲད་ |  ༡དཔེ་ཆོས།  ཆུ་དང་མེ་ཕྲད་པ་ལྟར། འགལ་ཟླར་གྱུར་བའམ་མཐུན་ཐབས་མེད་པའི་དོན་ཏེ།      དཔེར་ན། སྤུན་མཆེད་རྣམས་ཕན་ཚུན་འགྲིག་མཐུན་དགོས་པ་ལས་ཆུ་དང་མེ་ཕྲད་ལྟ་བུ་བྱེད་མི་རུང་ལྟ་བུ།
ཆུ་བདེ་ཉ་སྐྱིད་ |  ༡དཔེ་ཆོས།  ཆུ་བདེ་ན་ཉ་ཡང་སྐྱིད་པ་ལྟར། གནས་ཡུལ་བདེ་ཞིང་བརྟན་ན་གནས་མཁན་ཡང་སྐྱིད་པའི་དོན་ཏེ།      དཔེར་ན། ཡུལ་ལ་ཆག་འཇིག་མེད་པར་ཆུ་བདེ་ཉ་སྐྱིད་ཅིག་བྱུང་ན་བསམ་ནས་བསྡད་ཡོད་ལྟ་བུ།
ཆུ་བརྒྱ་ཟམ་འདུས་ |  ༡དཔེ་ཆོས།  ཆུ་སྣ་བརྒྱ་ཡོད་ཀྱང་ཟམ་པ་གཅིག་གི་འོག་ཏུ་འདུས་པ་ལྟར། སྣེ་དང་ཕྱོགས་མང་ཡང་འབབ་ས་གཅིག་ཡིན་པའི་དོན་ཏེ།      དཔེར་ན། ལས་གཞི་འདི་ཧ་ཅང་རྒྱ་ཆེ་ལ་རྣམ་གྲངས་མང་སྟབས་ཆུ་བརྒྱ་ཟམ་འདུས་ཡོང་རྒྱུ་གལ་ཆེ་ལྟ་བུ།
ཆུ་མ་ཎི་ |  ༡དཔེ་ཆོས།  གཏམ་དང་སྐད་ཆ་ཆུ་རྒྱུག་རྒྱུག་དང་མ་ཎི་འདྲེན་འདྲེན་བྱས་ནས་བཤད་ཚུལ་ཏེ་སྐད་ཆ་ཐོགས་པ་མེད་པར་བཤད་པའི་དོན།
ཆུ་མགོ་གྱེན་ལ་ལོག་པ་ |  ༡དཔེ་ཆོས།  ཡོང་མི་སྲིད་པའམ་ཡོང་ཐབས་མེད་པའི་དོན་ཏེ།      དཔེར་ན། ཆུ་མགོ་གྱེན་ལ་ལོག་པ་འདི། །འཇིག་རྟེན་ལུགས་ལ་མི་སྲིད་པས། །མགོ་ནག་མི་ལ་དཔེ་ལུགས་ཤིག ། མ་སྤྲད་རང་དགར་འཇོག་མི་སྲིད། །ལྟ་བུ།
ཆུ་འགོ་གངས་ཐུག་ |  ༡དཔེ་ཆོས།  ཆུ་འགོ་ཐུག་ས་གངས་ཡིན་པ་ལྟར། དེ་ལས་གཞན་ཁུངས་གཏུག་ས་མེད་པའམ་རྩ་བའི་འབྱུང་ཁུངས་རང་ལ་ཁུངས་གཏུགས་པའི་དཔེ།      དཔེར་ན། ཆུ་འགོ་གངས་ལ་ཐུག་པ་ནང་བཞིན་ཆོས་འགོ་སངས་རྒྱས་ལ་ཐུག་ཡོད་ལྟ་བུ།
ཆུ་འོ་གཅིག་འདྲེས་ |  ༡དཔེ་ཆོས།  ཆུ་དང་འོ་མ་གཅིག་ཏུ་འདྲེས་པ་ལྟར། ཕན་ཚུན་གཅིག་ཏུ་འདྲེས་ཤིང་སྐྱ་བཀར་རྒྱུ་མེད་པའམ་ངོ་བོ་གཅིག་ལྟ་བུར་གྱུར་བའི་དཔེ།
ཆུ་རང་འཁོལ་ |  ༡དཔེ་ཆོས།  རང་འགུལ་གྱིས་བྱས་པའམ་མ་བསྐུལ་དང་ལེན་བྱས་པའི་དཔེ།      དཔེར་ན། ཆུ་རང་འཁོལ་སྡོམ་པ་རང་སྲུང་བྱེད་དགོས་ལྟ་བུ།
ཆུ་སྣ་གར་ཁྲིད་ |  ༡དཔེ་ཆོས།  ཆུ་སྣ་གང་དུ་ཁྲིད་ཀྱང་དེར་འགྲོ་བ་ལྟར། རང་ཚུགས་མེད་པའམ་གཞན་གྱིས་ལས་སླ་བོར་ཁ་ཕྱོགས་བསྒྱུར་ཐུབ་པའི་དོན།      དཔེར་ན། རྗེ་གུང་ཐང་བའི་སློབ་གཉེར་བསླབ་བྱ་ལས།  ཡོན་ཏན་བླང་དོར་རང་གིས་མི་བྱེད་པར། །གྲགས་སྐམ་འུར་གྱི་རྗེས་སུ་འབྲང་ན་ཡང་། ། ཉེས་སྐྱོན་སུ་ཡིས་ལག་པས་མི་སེལ་ལ། །ཡོན་ཏན་སུས་ཀྱང་ཁ་རུ་མི་ལྡུག་པས། །བླུན་པོ་ཆུ་སྣ་གར་ཁྲིད་མ་བྱེད་ཨང་། །ཞེས་པ་ལྟ་བུ།
ཆུས་ཁྱེར་རྐྱལ་རློམ་ |  ༡དཔེ་ཆོས།  རང་ཉིད་ཡོངས་སུ་ཕམ་ནའང་ད་དུང་མ་ཕམ་སྙམ་པའི་དོན།      དཔེར་ན། ཆུས་ཁྱེར་རྐྱལ་རློམ་བྱེད་འདི་སྙིང་རེ་རྗེ་ཞེས་པ་ལྟ་བུ།
ཆེ་བཞག་ཆུང་བཤོལ་ |  ༡དཔེ་ཆོས།  ལས་དོན་ཆེན་པོའི་རིགས་ལ་གཡོལ་ནས་ཆུང་ཆུང་ཁ་འཁྱེར་བྱེད་པའམ་སྐབས་བབ་ཀྱི་ལས་དོན་གཡུག་ནས་ལས་དོན་འཕར་མ་ཞིག་གལ་ཆེར་འཛིན་པའི་དོན།      དཔེར་ན། ལས་ཁུངས་ཀྱི་ལས་དོན་ཆེ་བཞག་ཆུང་བཤོལ་བྱས་ནས་བགྲོ་གླེང་ཚོགས་འདུ་གལ་ཆེན་པོར་བརྩིས་ཏེ་བཅར་ལྟ་བུ།
ཆེ་བཞག་ཆུང་བསྐྱུར་ |  ༡དཔེ་ཆོས།  ཆེ་བཞག་ཆུང་བཤོལ་དང་དོན་གཅིག་པས་དེར་ལྟོས།
ཆེ་འགྲོ་ཆུང་འགྲོ་ |  ༡དཔེ་ཆོས། 1. གང་ནུས་ཅི་ལྕོག་གམ་གང་ཐུབ་ཅི་ནུས་ཀྱི་དོན་ཏེ།       དཔེར་ན། ཆེ་འགྲོ་ཆུང་འགྲོ་ཡི་སྒོ་ནས་ཞུ་དག་བྱས་ཀྱང་ཚར་མ་སོང་ལྟ་བུ། 2. མི་ཉམ་ཆུང་ལ་ཆེ་ཆུང་ཀུན་གྱིས་ཐུབ་ཚོད་དབང་ཡོད་བྱེད་པའི་དོན་ཏེ།       དཔེར་ན། ཉམ་ཆུང་མགོ་ལ་ཆེ་འགྲོ་ཆུང་འགྲོ་བྱེད་ལྟ་བུ།
ཆེ་ཤུལ་ཆུང་ཁྲིད་ |  ༡དཔེ་ཆོས།  ཆེ་བའི་རྗེས་སུ་ཆུང་ངུ་ཁྲིད་པའི་དོན་ཏེ།      དཔེར་ན། བུ་ཆེ་བ་ཕ་མའི་ཁ་ལ་མི་ཉན་རུང་། ཆེ་ཤུལ་ཆུང་ཁྲིད་བྱས་ཏེ། བུ་ཆུང་བ་ངན་ལངས་ལ་ཤོར་འཇུག་རྒྱུ་མེད་ལྟ་བུ།
ཆེད་ཞིབ་མཐའ་གསལ་ |  ༡དཔེ་ཆོས།    ཆེད་དུ་གཉེར་ནས་ཞིབ་འཇུག་གཏིང་ཐག་ཆོད་པའམ་མཐའ་གསལ་བྱས་པའི་དོན་ཏེ།      དཔེར་ན། ཁྲིམས་དཔོན་གྱིས་གྱོད་དོན་འདི་ལ་ཆེད་ཞིབ་མཐའ་གསལ་བྱས་ལྟ་བུ།
ཆོབ་རྡུང་སྙོབ་རྡུང་ |  ༡དཔེ་ཆོས།  ཉེས་པ་ཡོད་མེད་ལ་མ་ལྟོས་པར་རྒྱུགས་པ་ལེབ་རྡུང་བྱེད་པའི་དོན།      དཔེར་ན། མི་ཚང་མར་ཆོབ་རྡུང་སྙོབ་རྡུང་མ་བྱེད་ལྟ་བུ།
ཆོས་ཀློང་རྙོག་འགལ་ |  ༡དཔེ་ཆོས། ༡ཞེ་ས། ཡུལ་གོང་མ་སྟེ་བླ་ཆེན་དང་མི་དཔོན་དག་གི་སེམས་ལ་མ་བབ་པའམ་ཚིག་པ་ཟ་བ། ཁོང་ཁྲོ་ལངས་པ་བཅས་ཀྱི་དོན་ཡིན།
ཇ་ལན་ཆུ་འཇལ་ |  ༡དཔེ་ཆོས།  ཇ་ལན་ཆུ་ཡིས་འཇལ་བ་ལྟར། བཟང་ལན་ངན་གྱིས་འཇལ་བའི་དཔེ་སྟེ།      དཔེར་ན། བཟང་ལན་ངན་འཇལ། ཇ་ལན་ཆུ་འཇལ་མ་བྱེད་ལྟ་བུ།
ཇུས་ངན་ལམ་ལྷོངས་ |  ༡དཔེ་ཆོས།  མ་རབས་གཡོ་ཐབས་ཀྱི་ཇུས་ལ་ལམ་འགྲོ་བྱུང་བ།      དཔེར་ན། ཇུས་ངན་ལམ་ལྷོངས་བྱུང་ན་ཡག་པོ་མེད་ལྟ་བུ།
ཇུས་མེད་ཇུས་གཏོགས་ |  ༡དཔེ་ཆོས།  གྲོས་བསྡུར་བགྲོ་གླེང་དང་ལས་དོན་གང་ཡིན་ལ་ཐེ་དབང་ཅི་ཡང་མེད་པར་རང་མཚམས་ཀྱིས་ཐེ་གཏོགས་བྱེད་པ་སྟེ།      དཔེར་ན། བྱ་བརྒྱའི་གྲོས་ལ་བྱི་ལས་ཇུས་མེད་ཇུས་གཏོགས་བྱས་ལྟ་བུ།
ཇེ་བཀབ་ཇེ་གསལ་ |  ༡དཔེ་ཆོས། ༡རྒྱུན་སྤྱོད། འགེབས་ཁུལ་ཇི་ལྟར་བྱས་ཀྱང་དེ་ལས་ལྡོག་སྟེ་ཇེ་གསལ་དུ་འགྲོ་བ་སྟེ། གནས་ཚུལ་ཞིག་སྦས་གསང་བྱེད་ཀྱིན་བྱེད་ཀྱིན་སྦས་གསང་བྱེད་མ་ཐུབ་པར་ཀུན་པོས་ཤེས་པའི་དོན།      དཔེར་ན། ངན་པ་ཇེ་བཀབ་ཇེ་གསལ་ཡིན་ལ། ལྟས་ངན་རུམ་ལ་བཅུག་ན་རྔ་སྒྲོ་མཆན་ནས་བུད་ལྟ་བུ།
ཉ་ཉུང་མཉམ་བསྲེ་ | ༡དཔེ་ཆོས། ༡རྒྱུན་སྤྱོད།  བཟང་ངན་དང་ལེགས་ཉེས་དབྱེ་འབྱེད་མི་བྱེད་པར་ཚང་མ་མཉམ་དུ་བསྲེས་པའི་དོན་ཏེ།      དཔེར་ན། ཉ་ཉུང་མཉམ་བསྲེ་མི་བྱེད་པར་གནད་དོན་དངོས་ཀྱི་སྟེང་འབབ་རོགས་ལྟ་བུ།
ཉ་ནས་གདའ་ |  ༡དཔེ་ཆོས། ༡བརྡ་རྙིང་། ཉམས་ནས་གདའ་ཞེས་པའམ་ཉམ་རྒུད་དུ་སོང་བའི་དོན་ཏེ། དབྱངས་ཅན་དགའ་བློའི་བརྡ་དཀྲོལ་ལས། ཉ་ནས་གདའ་ནི་ཉམས་ནས་གདའ། །ཞེས་གསུངས།      དཔེར་ན། དཔེ་ཆོས་རིན་ཆེན་སྤུངས་པ་ལས། ཁྱེད་མགུ་མི་ད་ལྟ་ཅི་ཕོད་ཡོད་བྱས་པས། དང་པོ་དེ་ཙུག་ལགས་ཏེ་ད་ལྟ་ཉ་ནས་གདའ་ཟེར་ཞེས་པ་ལྟ་བུ།
ཉ་བསད་ཁྱི་སྟེར་ |  ༡དཔེ་ཆོས།  ཉ་བསད་ནས་ཁྱིར་སྟེར་བ་ལྟར། བཟང་ངན་གཉིས་ཡོད་པ་ལས་བཟང་པོ་བཅོམ་ནས་བསད་དེ་མེད་པར་བྱས་པ་དང་། ངན་པ་བདག་གཅེས་དང་གསོ་ཉར་བྱས་པའི་དཔེ།      དཔེར་ན། བཟང་ངན་གོ་ལྡོག་དང་ཉ་བསད་ཁྱི་སྟེར་གྱི་ལས་བྱེད་མི་རུང་ལྟ་བུ།
ཉག་ཕྲ་ཐ་ཞན་ |  ༡དཔེ་ཆོས།  ཧ་ཅང་དབུལ་བའམ་ཆེས་ཉམ་ཐག་པའི་དོན་ཏེ།      དཔེར་ན། ཉག་ཕྲ་ཐ་ཞན་རྣམས་ལ་ངེས་པར་བལྟ་སྐྱོང་གང་ལེགས་བྱེད་དགོས་ལྟ་བུ།
ཉང་གནོན་རྟོག་ཞིབ་ |  ༡དཔེ་ཆོས།  གསང་བ་དང་མངོན་ཆུང་གི་སྒོ་ནས་དགྲ་བོའི་གནས་ཚུལ་ཞིབ་འཇུག་དང་རྒྱུས་ལོན་བྱེད་དུ་སོང་བའི་དོན་ཏེ།      དཔེར་ན། དགྲ་བོའི་གནས་ཚུལ་རྣམས་ཉང་གནོན་རྟོག་ཞིབ་མཐིལ་ཕྱིན་བྱས་ཏེ་ཕར་རྒོལ་གྱི་གྲ་སྒྲིག་ཨང་གསར་བྱས་ལྟ་བུ།
ཉན་ཁ་ཡང་བ་ |  ༡དཔེ་ཆོས།  མིས་གང་བཤད་ལ་ཡིད་ཆེས་སླ་བོའམ་བརྟག་དཔྱད་མེད་པར་བདེན་ཁ་སྤྲོད་མཁན་གྱི་མི།
ཉམས་འཆལ་ངན་སྤྱོད་ |  ༡དཔེ་ཆོས།  སྒྲིག་ཁྲིམས་སོགས་བརྩི་སྲུང་མི་བྱེད་པར་ངན་པ་ལངས་ཤོར་དང་བྱས་ངན་ངོ་འཁྱེར་བྱེད་པའི་དོན།
ཉི་གྲིབ་མཚམས་ཀྱི་མི་ |  ༡དཔེ་ཆོས།  ལངས་ཕྱོགས་མི་གསལ་བའི་མི་མགོ་བདེ་དྲན་འཕྲུལ་ཅན།
ཉི་ནུབ་ལམ་ཟད་ |  ༡དཔེ་ཆོས།  ཉི་མ་ནུབ་པ་དང་ལམ་ཟད་པ་བཞིན་འགྲོ་ས་མ་རྙེད་པའི་དཔེ་སྟེ།      དཔེར་ན། ཕོ་ལས་ངན་ཉི་ནུབ་ལམ་ཟད་བྱུང་ལྟ་བུ།
ཉི་མ་གང་འཁྱོལ་ |  ༡དཔེ་ཆོས།  ལས་དོན་ལ་འགན་མ་ཁུར་བར་ཉི་མ་འགྲོ་ཐབས་ཙམ་བྱེད་པ་སྟེ།      དཔེར་ན། རང་འཁྲི་འགན་ལེན་མེད་པར་ཉི་མ་གང་འཁྱོལ་བྱེད་མི་རུང་ལྟ་བུ།
ཉི་མ་མེ་གྲོགས་ |  ༡དཔེ་ཆོས།  བྱ་བ་གང་ཞིག་གི་མཐུན་རྐྱེན་ནམ་གྲོགས་སུ་འགྲོ་བའི་དཔེ་སྟེ།      དཔེར་ན། ལམ་ནས་ཨ་ཇོར་འཕྲད་པ་སྟེ་ཉི་མ་མེ་གྲོགས་རང་བྱུང་ལྟ་བུ།
ཉི་མ་སྤྲིན་བྲལ་ |  ༡དཔེ་ཆོས།  འཁོན་འཛིན་དང་ཁོང་ཁྲོ་ཞི་བའི་དཔེ་སྟེ།      དཔེར་ན། སྔར་གྱི་འཁོན་སེམས་བཟུང་མེད་པར་ཉི་མ་སྤྲིན་བྲལ་ཡིན་ལྟ་བུ།
ཉི་ཟླ་ཟུང་འབྲེལ་ |  ༡དཔེ་ཆོས།  ཉི་མ་དང་ཟླ་བ་གཉིས་ཟུང་དུ་འབྲེལ་བ་ལྟར། བླ་དཔོན་སོགས་མཐོ་བསྡེབས་བྱས་པའི་དཔེ་སྟེ།      དཔེར་ན། གོང་བླ་དཔོན་ཉི་ཟླ་ཟུང་འབྲེལ་ལ། །འབངས་ལྷ་སྡེ་སྐར་ཚོགས་ཁྲ་མོས་བརྒྱན། །ལྟ་བུ།
ཉིན་ཁ་དཀར་ངོ་དཀར་ |  ༡དཔེ་ཆོས།  ཉིན་མོ་ཕན་ཚུན་གཅིག་གིས་གཅིག་གསལ་པོ་གསལ་རྐྱང་མཐོང་བའི་དཔེ་སྟེ།      དཔེར་ན། ཉིན་ཁ་དཀར་ངོ་དཀར་ལ་མི་ཡོང་བར། མཚན་མུན་ནག་ངོ་ནག་ཏུ་ཡོང་དོན་མེད་ལྟ་བུ།
ཉིན་གཅིག་ལོ་སྐྱེལ་གྱི་སྣང་བ་ |  ༡དཔེ་ཆོས།  ཉིན་གཅིག་གི་དུས་ཡུན་ལ་ལོ་གཅིག་བགོར་བའི་སྣང་བ་ཤར་བ་སྟེ། སྐྱོ་སྣང་དང་སུན་སྣང་དབང་གིས་དུས་ཡུན་ཐུང་ངུ་ཞིག་ལ་དུས་ཡུན་ཧ་ཅང་རིང་པོ་བགོར་བའི་སྣང་བ་ཤར་བ།
ཉིན་མཚན་མགོ་སྦྲེལ་ |  ༡དཔེ་ཆོས།   ཉིན་དང་མཚན་མགོ་སྦྲེལ་བ་ལྟར། ཉིན་མཚན་མུ་མཐུད་པ།      དཔེར་ན། ཉིན་མཚན་མགོ་སྦྲེལ་གྱིས་ལས་ཀར་འབད་པ་བྱས་ལྟ་བུ།
ཉིན་མཚན་ལྟོས་མེད་ |  ༡དཔེ་ཆོས།  ཉིན་མཚན་ཁྱད་པར་མེད་པའི་དོན།
ཉིན་མེད་མཚན་མེད་ |  ༡དཔེ་ཆོས།  ཉིན་མཚན་དབྱེར་མེད་ཀྱི་དོན།
ཉིན་འཁལ་ཉིན་འཐག་ |  ༡དཔེ་ཆོས།  ཉིན་རེ་བཀལ་བའི་སྣལ་མ་རྣམས་ཉིན་རེར་འཐག་པ་ཉིན་རེར་བརྩམས་པའི་བྱ་བ་རྣམས་ཉིན་རེར་ཚར་བ་བྱེད་དགོས་པའི་དཔེ།
ཉིན་འགྱངས་ཞག་འཕུལ་ |  ༡དཔེ་ཆོས།  ལས་དོན་ཧུར་ཐག་མ་བྱས་པར་ཉི་མ་འགྲོ་ཐབས་ཙམ་བྱས་པ།      དཔེར་ན། ཉིན་འགྱངས་ཞག་འཕུལ་ཙམ་གྱིས་ལས་དོན་མི་འགྲུབ་ལྟ་བུ།
ཉིན་རེ་ཞག་རེ་ཙམ་ |  ༡དཔེ་ཆོས།  ཉིན་ཞག་རེ་རེ་ཙམ་དུས་ཡུན་ཐུང་ཙམ།
ཉིན་ཤད་མཚན་ཤད་ |  ༡དཔེ་ཆོས།  ཉིན་མཚན་ལྟོས་མེད་དུ་འགྲོ་བའི་དོན་ཏེ།      དཔེར་ན། ཛ་དྲག་སྐབས་ཉིན་ཤད་མཚན་ཤད་ཀྱིས་འགྲོ་དགོས་ལྟ་བུ།
ཉིས་རྒྱུ་ཆིག་སྤུན་ |  ༡དཔེ་ཆོས།  རྒྱུ་ལ་རྐང་གཉིས་དང་སྤུན་ལ་རྐང་གཅིག་ཡོད་པའི་སྣམ་རས།
ཉེ་དགའ་ཕྱོགས་ལྷུང་ |  ༡དཔེ་ཆོས།  རང་དང་འབྲེལ་ལམ་ཉེ་བའམ་བཟང་པོའི་ཕྱོགས་བཟུང་ནས་ལས་དོན་དྲང་པོ་མ་ཡིན་པ་བྱས་པའི་དོན་ཏེ།      དཔེར་ན། མི་ཉེ་དགའ་ཕྱོགས་ལྷུང་ཅན་གྱི་སྤྱི་མི་མི་ཡོང་ལྟ་བུ།
ཉེ་སྐྱོར་ཕྱོགས་ལྷུང་ |  ༡དཔེ་ཆོས།  རང་གི་དགའ་ཉེ་ཕྱོགས་གཏོགས་རྣམས་ཀྱི་རྒྱབ་རྩར་ལངས་ནས་གཞན་ལ་མ་དྲང་བའི་ལས་བྱས་པའི་དོན་ཏེ།      དཔེར་ན། མི་གཞུང་དྲང་གིས་ཉེ་སྐྱོར་ཕྱོགས་ལྷུང་བྱེད་མི་སྲིད་ལྟ་བུ།
ཉེས་ཚབས་ཆེ་ཆུང་ |  ༡དཔེ་ཆོས།  སྐྱོན་དང་ནོར་འཁྲུལ་ལ་དཔག་པའི་ཉེས་སྐྱོན་ཆེ་ཆུང་གི་དོན་ཏེ།      དཔེར་ན། ཉེས་ཚབས་ཆེ་ཆུང་ལ་བལྟ་བཞིན་ཁྲིམས་གཅོད་བྱས་ལྟ་བུ།
ཉེས་ར་དངོས་འཕྲོད་ |  ༡དཔེ་ཆོས།  ནག་ཉེས་གསོག་པའམ་ཁྲིམས་འགལ་བྱས་པ་ར་སྤྲོད་གསལ་བོ་བྱུང་བའི་དོན་ཏེ།      དཔེར་ན། ཉེས་ར་དངོས་འཕྲོད་བྱུང་མཚམས་ཁྲིམས་ལྟར་ལག་ལེན་བསྟར་གལ་ཆེ། ཉེས་ར་དངོས་འཕྲོད་མ་བྱུང་བར་ཁྲིམས་ གཅོད་བྱེད་མི་རུང་ལྟ་བུ།
ཉེས་ར་འཕྲོད་དངོས་ |  ༡དཔེ་ཆོས།  ཁྲིམས་འགལ་བྱས་པ་ཁུངས་སྐྱེལ་བྱེད་ཀྱི་དངོས་ཆའི་རིགས་ཏེ།      དཔེར་ན། ཉེས་ར་འཕྲོད་དངོས་འདི་དག་བདག་ཉར་ལེགས་པོ་བྱས་ཏེ་ཉེས་ཁྲིམས་ཀྱི་དཔང་པོར་ཉར་དགོས་ལྟ་བུ།
ཌ་རུ་མགོ་ |  ༡དཔེ་ཆོས།  མི་ངན་མགོ་གཉིས་མའི་དཔེ།
ཏག་ཏག་ཏིག་ཏིག་ |  ༡དཔེ་ཆོས།  ཆེ་ཆུང་རིང་ཐུང་ལེགས་ཉེས་སོགས་ཚད་གཞི་བཞིན་རན་ལ་འཚམ་པ་དང་། ཆད་ལྷག་ནོར་འཁྲུལ་སོགས་མེད་པའི་དོན་ཏེ།      དཔེར་ན། གཞུང་དོན་ཏག་ཏག་ཏིག་ཏིག་བྱེད་དགོས་ལྟ་བུ།
ཏེ་པོར་གཏལ་བ་ |  ༡དཔེ་ཆོས། ༡བརྡ་རྙིང་། ཤིན་ཏུའམ་རབ་ཏུ་བརྡེག་པའམ་བརྡུང་བའི་དོན་ཏེ། འདུལ་བའི་གླེང་འབུམ་གྱི་མིང་བརྡའི་རྣམ་བཤད་ལས། ཏེ་བོར་གཏལ་བ་ནི་ཤིན་ཏུའམ་རབ་ཏུ་བརྡེག་པའམ་བརྡུང་བ། ཞེས་གསུངས་པ་ལྟར་རོ། །
ཏོག་བཙུགས་ཁྱེམ་བཙུགས་ |  ༡དཔེ་ཆོས།  ལས་ཀ་སོགས་སྒྲིག་གཞི་དང་གོ་རིམ་ལྟར་དུ་མི་བྱེད་པར་གང་བྱུང་མང་བྱུང་བྱེད་པའི་དཔེ་སྟེ།      དཔེར་ན། ལས་མི་རྣམས་གུང་སེང་ལ་བྲེལ་ནས་ལས་དོན་ཏོག་བཙུགས་ཁྱེམ་བཙུགས་བྱས་ལྟ་བུ།
ཐག་ཁྲ་སྦྲུལ་མཐོང་ |  ༡དཔེ་ཆོས།  ཐག་པ་ཁྲ་བོ་མཐོང་ནས་སྦྲུལ་ལ་ནོར་བ་ལྟར། ཆོས་གཉིས་འདྲ་བའི་རྒྱུ་མཚན་གྱིས་དངོས་དོན་གང་ཡིན་ལ་བལྟ་སྟངས་ནོར་བའི་དཔེ་སྟེ།      དཔེར་ན། ཡིན་མིན་ཞིབ་ཀྱིས་མི་བརྟག་པར། །ཐག་ཁྲ་སྦྲུལ་མཐོང་བྱེད་འདི་མཚང་། །ཞེས་པ་ལྟ་བུ།
ཐགས་འཁྲུགས་པ་ལྟ་བུ་ |  ༡དཔེ་ཆོས།  ནོར་དང་ཁྱིམ་དང་བུ་དང་ཆུང་མ་ལ་སོགས་པ་ལ་ཆགས་པས་སེམས་ཕན་ཚུན་དུ་གཡེང་བའི་ཕྱིར་ཐགས་འཁྲུགས་པ་ལྟ་བུ་ཞེས་བྱའོ། །
ཐབ་ཆུང་མེ་ཚ་ |  ༡དཔེ་ཆོས།  ཉམ་ཆུང་ལྟར་སྣང་ཡང༌། ནུས་ཤུགས་ཆེ་བའི་དཔེ།
ཐབས་བརྒྱ་ཇུས་སྟོང་ | ༡དཔེ་ཆོས།  ལས་དོན་འགྲུབ་པར་བྱེད་པའི་ཐབས་ཇུས་མང་ཞིང་སྣ་འཛོམས་ཡིན་པའི་དོན་ཏེ།      དཔེར་ན། ངེད་ཅག་ཐབས་བརྒྱ་ཇུས་སྟོང་གིས་དཀའ་ཁག་འདི་ལས་གྲོལ་བ་བྱེད་དགོས་ལྟ་བུ།
ཐབས་བློ་ཞེ་བསྐྱེད་ |  ༡དཔེ་ཆོས།    ལས་དོན་བྱེད་པའི་ཐབས་ཇུས་བསམ་པའི་གཏིང་ནས་བསྐྱེད་པའམ་བཏོན་པའི་དོན་ཏེ།      དཔེར་ན། ལས་དོན་ལ་དཀའ་ཁག་ཅི་ཙམ་ཡོད་ཀྱང་ཐབས་བློ་ཞེ་བསྐྱེད་བྱས་ན་འགྲུབ་ངེས་རེད་ལྟ་བུ།
ཐལ་བ་རླུང་བསྐུར་ |  ༡དཔེ་ཆོས།  ཐལ་བ་རླུང་ལ་བསྐུར་བ་ལྟར། གཞི་རྩ་ནས་མེད་པར་བཟོ་བའི་དཔེ་སྟེ།      དཔེར་ན། དགྲ་སྡེ་ཐལ་བ་རླུང་བསྐུར་བྱས། །དཔའ་རྟིང་མ་མ་བླངས་བསམ་པ་མེད། །ལྟ་བུ།
ཐལ་ཟིང་འགལ་འཛོལ་ |  ༡དཔེ་ཆོས།  ཧ་ཅང་དཔའ་ཐལ་ཆེ་དྲགས་པའི་རྐྱེན་ལས་བྱུང་བའི་འགལ་འཁྲུལ་གྱི་དོན་ཏེ།      དཔེར་ན། རྒོད་པོ་ཐལ་ཟིང་འགལ་འཛོལ་དུ་མ་སོང་པ་དགོས་ལྟ་བུ།
ཐི་གུ་སྣེ་ཤོར་ |  ༡དཔེ་ཆོས།   ལས་དོན་སོགས་ག་ལེར་མངོན་ཆུང་གི་སྒོ་ནས་འཐུས་ཤོར་སོང་བའི་དཔེ་སྟེ།      དཔེར་ན། ལས་དོན་ཆེ་ཆུང་གང་ཡིན་ཡང་ཐི་གུ་སྣེ་ཤོར་མེད་པ་གལ་ཆེ་ལྟ་བུ།
ཐུགས་མཐུན་ཞལ་འཆམ་ |  ༡དཔེ་ཆོས། ༡ཞེ་ས། ཐུགས་མཐུན་པ་དང་ཞལ་འཆམ་པ་ལྟར། ཁ་མཐུན་ཁོག་འགྲིག་ཅེས་པའི་དོན།
ཐུགས་ཡིད་གཅིག་འདྲེས་ |  ༡དཔེ་ཆོས། ༡ཞེ་ས། བླ་སློབ་དགོངས་པ་མཉམ་པའི་དོན་ཏེ།      དཔེར་ན། ཐུགས་ཡིད་གཅིག་ཏུ་འདྲེས་པར་བྱིན་གྱིས་རློབས་ལྟ་བུ། ༡དཔེ་ཆོས། རྗེ་འབངས་དང་དཔོན་སློབ་བསམ་པ་མཐུན་པའི་དོན་ཏེ།      དཔེར་ན། ཐུགས་ཡིད་གཅིག་འདྲེས་ཀྱི་ངང་ནས་བཀའ་བསྡུར་ལེགས་གྲུབ་བྱུང་ལྟ་བུ།
ཐུགས་རྗེས་གཟིགས་ |  ༡དཔེ་ཆོས། ༡ཞེ་ས། སྙིང་རྗེས་དམན་ལ་གཟིགས་པའི་དོན་ཏེ།      དཔེར་ན། དམན་ལ་ཐུགས་རྗེས་གཟིགས་ཤིག་འགྲོ་བའི་མགོན་ལྟ་བུ།
ཐེ་ཚོམ་དྲ་བ་ |  ༡དཔེ་ཆོས།   བློ་གཉིས་སུ་དོགས་པ་དེ་ཕན་ཚུན་འདྲེས་ཤིང་འཛིངས་ནས་ཡོད་པའི་དྲ་བའི་གཟུགས་སུ་བཀོད་པའི་དོན།
ཐེམ་སྒང་བྱིའུ་ |  ༡དཔེ་ཆོས།  གང་དུ་ཡང་འགྱུར་ཆོག་པའམ་ངེས་པ་མེད་པའི་དཔེ་སྟེ།      དཔེར་ན། ཐེམ་པའི་སྒང་གི་བྱིའུ་ལྟར་ནད་པ་གསོན་མིན་ཐེ་ཚོམ་རེད་ལྟ་བུ།
ཐེམ་སྒང་རིལ་མ་ |  ༡དཔེ་ཆོས།  ཐེམ་པའི་སྒང་གི་རིལ་མ་ལྟར། གང་དུ་ཡང་འགྱུར་ཆོག་པའམ་ངེས་པ་མེད་པའི་དཔེ་སྟེ།      དཔེར་ན། ཐེམ་པའི་སྒང་གི་རིལ་མ། ནམ་ཟླ་སོས་ཀའི་གནམ་ངོ་ལྟ་བུ།
ཐོས་བསམ་ཕྱོགས་མེད་ |  ༡དཔེ་ཆོས།  གྲུབ་མཐའ་ཀུན་ལ་ཕྱོགས་རིས་ཀྱི་བློས་མ་བསླད་པར་ཐོས་བསམ་དང་སློབ་སྦྱང་བྱས་པའི་དོན།
དཀར་ཁྲི་ནག་སྟོང་ |  ༡དཔེ་ཆོས།  ལུག་ཁྲི་དང་གནག་ཕྱུགས་སྟོང་གི་དོན།
དཀར་ནག་གོ་ལྡོག་ |  ༡དཔེ་ཆོས།  དཀར་པོ་གང་ཡིན་དང་ནག་པོ་གང་ཡིན་གོ་ལྡོག་པ་ལྟར། ཡིན་མིན་དང་བཟང་ངན་གོ་ལོག་བྱས་པའི་དཔེ།
དཀར་སེམས་ནག་སྒྲིབ་ | ༡དཔེ་ཆོས།  དགེ་སེམས་ལ་ཉོན་མོངས་པ་འདྲེས་པའི་དཔེ།
དཀོན་མཆོག་དཔང་བཙུགས་ |  ༡དཔེ་ཆོས།  དཀོན་མཆོག་དཔང་པོར་བཞག་ནས་མནའ་སྐྱེལ་བའི་ཚིག་སྟེ།      དཔེར་ན། སེམས་ལ་བརྩེ་བ་ཡོད་ན། །གདོང་ལ་འཛུམ་ཉམས་མི་དགོས། ། གཏམ་ལ་བདེན་ཁ་ཡོད་ན། །དཀོན་མཆོག་དཔང་བཙུགས་མི་དགོས། །ལྟ་བུ།
དགའ་དབྱེ་འཛུམ་འབྲལ་ |  ༡དཔེ་ཆོས།  རྩོད་རྙོག་དང་འཁོན་སེམས་མེད་པར་གྲོགས་པོ་ཕན་ཚུན་བརྩེ་འདང་ཡོད་པའི་སྒོ་ནས་ཁ་གྱེས་པའི་དོན།
དགའ་བཞིན་སྤྲོ་བཞིན་ |  ༡དཔེ་ཆོས།  ལས་དོན་གང་ཞིག་བྱེད་པར་སེམས་ལ་དཀའ་ངལ་མེད་པ་ཙམ་དུ་མ་ཟད་དགའ་སྤྲོ་ཤུགས་ཆེན་པོ་རྒྱུན་མ་ཉམས་པ་ཡོད་པའི་དོན་ཏེ།      དཔེར་ན། དགའ་བཞིན་སྤྲོ་བཞིན་སློབ་སྦྱོང་བྱེད་པ་ལྟ་བུ།
དགའ་མགུ་ཡི་རང་ |  ༡དཔེ་ཆོས།  གཞན་གྱི་བྱ་སྤྱོད་ལ་དགའ་ཞིང་ཡིད་སྨོན་བྱེད་པ།
དགའ་མདོག་ཤང་མདོག་ |  ༡དཔེ་ཆོས།   ཕྱི་ལོགས་ཀྱི་རྣམ་པ་བཅོས་ནས་དགའ་གུས་དང་ཡིད་ཆེས་ཡོད་མདོག་སྟོན་པ།
དགའ་མིན་ཞེ་བཞག་ |  ༡དཔེ་ཆོས།  རང་ཉིད་མི་དགའ་བའི་དོན་ཞེ་ལ་རྒྱུན་དུ་འཛིན་པ།
དགའ་སྤྲོ་དཔག་མེད་ |  ༡དཔེ་ཆོས།  བློ་ཡུལ་ལས་འདས་པའི་སྤྲོ་སེམས།
དགའ་སྤྲོ་ཚད་མེད་ |  ༡དཔེ་ཆོས།  ཚད་ལས་འདས་པའི་སྤྲོ་སྣང་།
དགུན་གྱི་ཁུ་བྱུག་ |  ༡དཔེ་ཆོས།  སྐད་ཆ་ཅི་ཡང་མ་བཤད་པར་བསྡད་པའི་དཔེ།      དཔེར་ན། དགུན་གྱི་ཁུ་བྱུག་གི་ངང་ཚུལ་ལྷུར་ལེན་མི་བྱེད་ཐུ་མེད་བྱུང་ལྟ་བུ།
དགུན་ཨ་རང་ད་རང་ |  ༡དཔེ་ཆོས།  དགུན་དུས་གྲང་ངར་ཧ་ཅང་ཆེ་སྒང་།
དགུན་ཨ་རང་སྒང་རང་ |  ༡དཔེ་ཆོས།  དགུན་ཨ་རང་ད་རང་དང་དོན་གཅིག་སྟེ། དགུན་དུས་གྲང་ངར་ཧ་ཅང་ཆེ་སྒང་།
དགེ་བཤད་སྡིག་བཀྲོལ་ |  ༡དཔེ་ཆོས།  ལེགས་པའམ་ཁེ་ཕན་གྱི་ཕྱོགས་བཤད་པ་དང་ཆབས་ཅིག མི་ལེགས་པའམ་ཉེན་ཁའི་ཕྱོགས་ཀྱང་གསལ་པོར་བཤད་པའི་དོན་ཏེ།      དཔེར་ན། ཁོང་གིས་དགེ་བཤད་སྡིག་བཀྲོལ་བྱས་པར་བརྟེན་གནད་དོན་ཐག་གཅོད་སླ་བ་བྱུང་ལྟ་བུ།
དགེ་སྒྲུབ་སྡིག་སྤོང་ |  ༡དཔེ་ཆོས།  ལེགས་པའི་ལས་བྱེད་ཅིང་མི་དགེ་བའི་བྱ་བ་སྤོང་བའི་དོན་ཏེ།      དཔེར་ན། ཁོས་ཚེ་མཇུག་ལ་དགེ་སྒྲུབ་སྡིག་སྤོང་བྱས་ལྟ་བུ།
དགོངས་དག་ཐུགས་བདེན་ |  ༡དཔེ་ཆོས། ༡ཡུལ་སྐད། གཞན་ལ་བདེན་ཁ་སྤྲད་ནས་དགོངས་འགལ་མེད་པ་ཞུ་བའི་དོན་ཏེ།      དཔེར་ན། ང་རང་གིས་ནོར་འཁྲུལ་ཤོར་བ་ཡིན་པས་དགོངས་དག་ཐུགས་བདེན་ལྟ་བུ།
དགོས་ཉུང་ཐོན་མང་ |  ༡དཔེ་ཆོས།  ཐོན་འབོར་ཆེ་དྲགས་ནས་བྲིན་མི་ཐུབ་པ།
དགོས་དབང་བརྙས་བཅོས་ |  ༡དཔེ་ཆོས།  རང་འདོད་ཁོག་བཅུག་གིས་གཞན་ལ་དོན་མེད་ཁྱད་གསོད་བྱེད་པའམ་མཐོང་ཆུང་བྱེད་པ།
དགོས་དབང་སྦུག་འདྲེན་ |  ༡དཔེ་ཆོས།  རང་ཉིད་ཀྱི་དགོས་པ་ལ་བསམས་ནས་གནད་འགག་ཟུར་ཙམ་ལས་གསལ་པོ་རང་མི་སྟོན་པའི་དོན།
དགོས་མང་ཐོན་ཉུང་ |  ༡དཔེ་ཆོས།  ཐོན་འབོར་གྱིས་དགོས་མཁོ་མི་ལྡང་བ།
དགོས་མེད་མཛེས་མཚོན་ |  ༡དཔེ་ཆོས།  དགོས་དོན་མེད་པའི་འདྲ་ཆགས་ཀྱི་མཛེས་ཆོས།
དགོས་མེད་ལྷག་འཁྱིལ་ |  ༡དཔེ་ཆོས།  ཕན་ཐོགས་མེད་པའི་དངོས་ལྷག
དགྲ་དགའ་གཉེན་སྡུག་ |  ༡དཔེ་ཆོས།  བྱ་བ་གང་ཞིག་སྒྲུབ་ཚེ། རང་གི་ཕྱོགས་ལ་གནོད་ཅིང་དགྲ་ཡི་ཕྱོགས་ལ་ཕན་པའི་དོན།      དཔེར་ན། དགྲ་དགའ་གཉེན་སྡུག་གི་ལས་མ་བྱེད་ལྟ་བུ།
དགྲ་འདུལ་གཉེན་སྐྱོང་ |  ༡དཔེ་ཆོས།  སྡང་དགྲ་བོའི་གཉའ་གནོན་པ་དང་། གཉེན་ཉེ་བའི་རྒྱབ་སྐྱོར་བྱེད་པའོ། །     དཔེར་ན། དགྲ་འདུལ་གཉེན་སྐྱོང་བྱེད་མཁན་གྱི་དཔོན་པོ་ཞེས་པ་ལྟ་བུ།
དངོས་གནས་དྲང་གནས་ |  ༡དཔེ་ཆོས།   དོན་དངོས་སམ། བདེན་པ་བདེན་རྐྱང་གི་དོན་ཏེ།      དཔེར་ན། སེམས་ལ་དངོས་གནས་དྲང་གནས་གང་ཤར་བ་དེ་ཤོད་རོགས་ཞེས་པ་ལྟ་བུ།
དངོས་མཐོང་གཟུགས་གྲུབ་ |  ༡དཔེ་ཆོས།  རང་གི་མིག་གིས་དངོས་སུ་མཐོང་ཞིང་། ཕྱི་རོལ་ཡུལ་གྱི་བལྟ་བྱའི་དངོས་པོ་གཟུགས་ཅན་དུ་གྲུབ་པའི་དོན་ཏེ།      དཔེར་ན། ཁོའི་བྱས་ཉེས་རྣམས་མིག་མཐོང་གཟུགས་གྲུབ་ཡིན་པས་ཁྲིམས་ལྟར་ཆད་པ་གཅོད་འོས་ཞེས་པ་ལྟ་བུ།
དངོས་མཐོང་བདེན་རྟོགས་ |  ༡དཔེ་ཆོས།  དོན་དངོས་གསལ་བོར་མཐོང་སྟེ་བདེན་པར་ཤེས་པའི་དོན་ཏེ།      དཔེར་ན། ཞིབ་འཇུག་ཚོགས་ཆུང་གིས་ས་གནས་ཀྱི་གནས་ཚུལ་དངོས་མཐོང་བདེན་རྟོགས་བྱུང་ཡོད།
དངོས་འབྲེལ་དྲང་འབྲེལ་ |  ༡དཔེ་ཆོས།  དངོས་གནས་དྲང་གནས་ཀྱི་དོན་ཏེ།      དཔེར་ན། བཙོན་ཁང་དུ་དངོས་འབྲེལ་དྲང་འབྲེལ་གྱི་མྱངས་པའི་དཀའ་སྡུག་རྣམས་བཤད་ཅེས་པ་ལྟ་བུ།
དངོས་ཡོད་གནས་ཚུལ་ |  ༡དཔེ་ཆོས།   དོན་དག་ཇི་མ་ཇི་བཞིན་གྱི་དོན།      དཔེར་ན། གསར་འགྱུར་དེ་དངོས་ཡོད་གནས་ཚུལ་རེད་ལྟ་བུ།
དད་དད་གུས་གུས་ |  ༡དཔེ་ཆོས།   དད་པ་དང་གུས་པ་ཆེན་པོ་སྟེ།      དཔེར་ན། མི་ལ་རས་པའི་རྣམ་ཐར་ལས། རྗེ་བཙུན་ཡིན་པར་ངེས་པ་དང་། ནང་དུ་སྤྱན་དྲངས། བསྙེན་བཀུར་ཕུན་སུམ་ཚོགས་པ་ཕུལ་ཏེ། ཀུན་དད་དད་གུས་གུས་སུ་འདུག་པ་ལ་ཞེས་འབྱུང་བ་ལྟ་བུ།
དད་པ་བྱ་བལ་མ་ |  ༡དཔེ་ཆོས།  དད་པ་མི་བརྟན་པའམ། དད་པ་ཆེར་མེད་པའི་ཁ་ཙམ་གྱི་དད་པའི་དཔེ་སྟེ།      དཔེར་ན། དད་པ་བྱ་བལ་མ་ལྟ་བུས་ཚུལ་ཁྲིམས་བསྲུང་བར་མི་ནུས་ཞེས་པ་ལྟ་བུ།
དཔའ་བོ་དགྲ་འདུལ་ |  ༡དཔེ་ཆོས།  དགྲ་སོགས་དང་འཐབ་པར་ཡ་ང་དང་བག་ཚ་མེད་པའི་དཔེ།      དཔེར་ན། མི་སེར་ཉམ་ཆུང་ཚོའི་ཐོག་ལ་དཔའ་བོ་དགྲ་འདུལ་མ་བྱེད་ཅེས་པ་ལྟ་བུ།
དཔུང་བཅུག་དབང་སྡུད་ |  ༡དཔེ་ཆོས།  དགྲ་ལ་དམག་དཔུང་བཏང་ནས་དབང་དུ་སྡུད་པར་བྱེད་པའི་དོན།      དཔེར་ན། དཔུང་བཅུག་དབང་སྡུད་བྱེད་མཁན་གྱི་དམག་མི་ལྟ་བུ།
དཔོན་ཐག་གཡོག་གཅོད་ |  ༡དཔེ་ཆོས།  དཔོན་གྱིས་ཐག་གཅོད་དགོས་པ་ལ་གཡོག་གིས་གཅོད་པའིིི་དཔེ། རང་ཉིད་ལ་ལས་དོན་དེ་སྒྲུབ་པའི་ཐོབ་ཐང་མེད་བཞིན་དུ་ལས་ཀ་བྱེད་པའི་དོན།      དཔེར་ན། དཔོན་ཐག་གཡོག་གཅོད་མ་བྱེད། །མི་ཡི་ཐོབ་ཐང་མི་འདྲ། །སྒེར་གཅོད་དམ་དྲགས་མ་བྱེད། །འབངས་ཀྱི་བདེ་སྡུག་གཟིགས་རོགས། །
དབང་ཡོད་ཤེད་འཁྱེར་ | ༡དཔེ་ཆོས།  གོ་སའམ་དབང་ཆ་རྒྱབ་རྩར་ཁུར་བའི་བྱ་སྤྱོད་ཀྱི་དོན།      དཔེར་ན། དབང་ཡོད་ཤེད་འཁྱེར་བྱས་ནས། །སྙོམས་ཆུང་གཉའ་ནས་མ་གནོན། །
དབང་ཤེད་བཙན་གཏམ་ |  ༡དཔེ་ཆོས།  དབང་ཆའི་སྟོབས་ཤུགས་རྒྱབ་རྩར་ཁུར་ནས་བཙན་ཤེད་ཀྱིས་སྐད་ཆ་བཤད་པ།      དཔེར་ན། དབང་ཤེད་བཙན་གཏམ་གྱིས་མི་མང་ལ་འཇིགས་སྐུལ་བྱེད་པ། དབང་ཤེད་བཙན་གཏམ་གྱིས་ལས་མ་བྱེད་ལྟ་བུ།
དབུ་ཟླུམ་ཞབས་རྗེན་ |  ༡དཔེ་ཆོས།  སྔོན་དུས་རྒྱ་གར་གྱི་དགེ་སྦྱོང་རྣམས་ཀྱི་ཆ་བྱད་དེ། སྐྲ་ལོ་བཅད། རྐང་ལྷམ་ཕུད་ནས་བྱོན་པའི་དགེ་སྦྱོང་གི་ཆ་ལུགས།
དབུ་སྐོར་གཡོ་ཞུས་ |  ༡དཔེ་ཆོས། ༡ཞེ་ས། མགོ་སྐོར་གཡོ་བཤད། གོང་རིམ་གྱི་མི་སྣར་རྫུན་བཤད་ནས་མགོ་སྐོར་གཏོང་བའི་དོན།      དཔེར་ན། དབུ་སྐོར་གཡོ་ཞུས་རྫུན་གྱི་གཏམ། །མ་ཉན་རང་གིས་བརྟག་དཔྱོད་བྱོས། །
དབྱེན་སྦྱོར་དཀྲུག་ཤིང་ | ༡དཔེ་ཆོས།  དྭངས་གཙང་གི་ཆུ་སོགས་དབྱུག་པས་དཀྲུགས་ནས་ཉོག་པར་བཟོ་བ་ལྟར། ཕྲ་མ་བཅུག་སྟེ་མཐུན་པ་ཕན་ཚུན་མི་མཐུན་པར་བྱེད་པའི་དོན།
དམའ་འབེབས་བརྙས་བཅོས་ |  ༡དཔེ་ཆོས།  སྐྱོན་འཛུགས་ངན་བརྗོད་དང་མཐོང་ཆུང་ཁྱད་གསོད་བྱེད་པའི་དོན།      དཔེར་ན། གཞན་ལ་དམའ་འབེབས་བརྙས་བཅོས་མ་བྱེད་ལྟ་བུ།
དམར་དམར་ཏིག་ཏིག་ |  ༡དཔེ་ཆོས།  ཉོ་ཚོང་གི་སྐབས་ཀྱི་རིན་གོང་ཟོང་དང་མ་འབྲེལ་པའི་སྒོར་མོ་སྒོར་རྐྱང་གི་དོན།      དཔེར་ན། བྱུ་རུ་འདི་ལ་དམར་དམར་ཏིག་ཏིག་ལ་སྒོར་ཁྲི་གསུམ་དགོས་ལྟ་བུ།
དར་ལྕོག་རླུང་བསྐྱོད་ |  ༡དཔེ་ཆོས།  རླུང་བུ་གར་གཡུགས་ལ་དར་ལྕོག་རླུང་གིས་སྐྱོད་པའི་དཔེ་བཞིན། གཞན་གྱི་གང་བཤད་ཀྱི་རྗེས་སུ་འབྲང་བའི་བསམ་བློ་བརྟན་པོ་མེད་པའམ་རང་ཚུགས་མེད་པའི་དོན།
དུས་བདེ་ཞོད་འཇགས་ |  ༡དཔེ་ཆོས།  ཡུལ་ལུང་ལ་ནད་མུག་སོགས་མེད་པར་བདེ་ཞིང། འཁྲུག་རྩོད་སོགས་མེད་པར་ལྷིང་འཇགས་ཀྱི་དོན།      དཔེར་ན། དུས་བདེ་ཞོད་འཇགས་ཀྱི་རྒྱལ་ཁབ། དུས་བདེ་ཞོད་འཇགས་ཀྱི་སྡེ་བ། དུས་བདེ་ཞོད་འཇགས་ཀྱི་ཁྱིམ་ཚང་ལྟ་བུ།
དུས་བདེ་ས་འཇམ་ |  ༡དཔེ་ཆོས།  ཡུལ་ལུང་ལ་ནད་མུག་སོགས་མེད་པར་བདེ་ཞིང། འཁྲུག་རྩོད་སོགས་མེད་པར་ལྷིང་འཇགས་ཀྱི་དོན།
དེ་ལན་དེ་འཇལ་ |  ༡དཔེ་ཆོས།  ཚུར་བྱ་སྤྱོད་གང་ཞིག་སྤེལ་མིན་ལ་གཞིག་གིན་ཕར་ལན་སྤྲོད་པ་སྟེ།      དཔེར་ན། དེ་ལན་དེ་འཇལ་བྱེད་དགོས། བཟང་ལན་ངན་འཇལ་བྱེད་མི་རུང་ལྟ་བུ།
དོ་ཤི་དོ་ཆད་ |  ༡དཔེ་ཆོས།   ཤི་ལ་ཁད་པའམ་ཆད་ལ་ཁད་པའི་དོན་ཏེ།       དཔེར་ན། དོ་ཤི་དོ་ཆད་བྱུང་དུས་ཅི་བྱེད་འདི་བྱེད་མེད་པར་ཆགས་སྲིད། དོ་ཤི་དོ་ཆད་མ་བྱུང་སྔོན་གྲ་སྒྲིག་དགོས་ལྟ་བུ།
དོན་གསལ་ཚིག་གསལ་ |  ༡དཔེ་ཆོས།  ནང་དོན་ལས་སླ་བོ་དང་འགྲེལ་བྱེད་ཀྱི་ཚིག་ཧ་ཅང་གོ་བདེ་བའི་དོན་ཏེ།      དཔེར་ན། དོན་གསལ་ཚིག་གསལ་གྱི་རྩོམ་དེབ་ལྟ་བུ།
དོན་ཉུང་བ་བྱ་བ་ཉུང་བ་ |  ༡དཔེ་ཆོས།  ལས་དོན་མང་པོ་མི་གཉེར་ཞིང་འདོད་ཆུང་ཆོག་ཤེས་བྱེད་པ་སྟེ།      དཔེར་ན། དགེ་སློང་དོན་ཉུང་བ་བྱ་བ་ཉུང་བ། དོན་ཉུང་བ་བྱ་བ་ཉུང་བ་ནི་གནས་བརྟན་རྣམས་ཀྱི་ཁྱད་ཆོས་ཡིན་ལྟ་བུ།
དོན་ཉུང་ཚིག་མང་ |  ༡དཔེ་ཆོས།  དོན་དག་མང་པོ་མེད་པ་ལ་ཚིག་གི་སྤྲོས་པ་མང་པོ་སྤེལ་ཡོད་པ་སྟེ།      དཔེར་ན། དོན་ཉུང་ཚིག་མང་ལས། །ཚིག་ཉུང་དོན་མང་མཛེས། །ལྟ་བུ།
དོན་དྲང་ཚིག་བཙན་ |  ༡དཔེ་ཆོས།  གཏམ་དང་སྐད་ཆ་དྲང་མོ་ཡིན་པ་གང་ཞིག་ལ་བདེན་པ་ཁུངས་སྐྱེལ་གྱི་རྒྱུ་མཚན་རྣོ་བའི་དོན་ཏེ།      དཔེར་ན། དོན་དྲང་ཚིག་བཙན་གྱི་གནས་ལུགས་འཆད་པ་ལ་ངོ་གནོང་དགོས་པ་གང་ཡང་མེད་ལྟ་བུ།
དོན་བཟང་ཚིག་བཟང་ |  ༡དཔེ་ཆོས།  བརྗོད་བྱའི་དོན་མ་ནོར་ཞིང་ལེགས་པ་གང་ཞིག་ལ་བརྗོད་བྱེད་ཚིག་གི་སྦྱོར་བ་ཡང་ཚགས་དམ་ཞིང་སྙན་པ་སྟེ།      དཔེར་ན། རྩོམ་ལེགས་པོ་ཞིག་ཡིན་ན་དོན་བཟང་ཚིག་བཟང་ཡིན་དགོས་ལྟ་བུ།
དོན་མེད་ཁ་བརྡར་ |  ༡དཔེ་ཆོས།  དམིགས་ཡུལ་གང་ཡང་མེད་པར་ཁ་ནང་ལ་ཅི་ཡོང་གང་བྱུང་གིས་བཤད་ནས་བསྡད་པའི་དོན་ཏེ།      དཔེར་ན། དོན་མེད་ཁ་བརྡར་མི་ཚེ་འཕྲོ་བརླག་ཡིན། །དོན་མེད་ཁ་བརྡར་མ་བྱེད་སྙིང་གི་བུ། །ལྟ་བུ།
དོན་ཟབ་ཚིག་གསལ་ |  ༡དཔེ་ཆོས།  བརྗོད་བྱའམ་ནང་དོན་གཏིང་ཟབ་ཅིང་རྗོད་བྱེད་ཀྱི་ཚིག་གོ་སླ་ལ་ཁ་གསལ་བའི་དོན་ཏེ།      དཔེར་ན། དོན་ཟབ་ཚིག་གསལ་ངག་གི་ཕྲེང་བ་འདི། །དེ་རིང་ཁོ་བོས་དགའ་བཞིན་སྤེལ་ལ་སྤྲོ། །ལྟ་བུ།
དོམ་ཆགས་བུ་ལོན་ |  ༡དཔེ་ཆོས།  སྔར་ཆད་པའི་བུ་ལོན་ནམ་བུ་ལོན་དུས་འགྱངས་སོང་བའི་རིགས་ཏེ།      དཔེར་ན། དོམ་ཆགས་བུ་ལོན་རྣམས་ད་ལོ་གཙང་སོད་ལ་འབད་ཀྱི་ཡོད་ལྟ་བུ།
དྲག་བཙན་ལྟག་འཁུར་ |  ༡དཔེ་ཆོས།  མི་ཆེན་དབང་བཙན་པ་རྣམས་ལྟག་རྒྱབ་ལ་ཁུར་ནས་ལས་ཀ་བྱེད་པའི་དོན་ཏེ།      དཔེར་ན། རང་ཉིད་ལ་དཔའ་བློ་ཁོག་མེད་ཀྱང་དྲག་བཙན་ལྟག་འཁུར་གྱིས་གྱོད་ཡ་བྱས་ལྟ་བུ།
དྲང་གཞག་ལུགས་མཐུན་ |  ༡དཔེ་ཆོས།  དྲང་པོ་ལུགས་མཐུན་དང་དོན་གཅིག
དྲང་འབྲེལ་ཁྲིམས་འདོམས་ |  ༡དཔེ་ཆོས།  ཉེ་རིང་ཕྱོགས་ལྷུང་མེད་པར་དྲང་པོའི་ལམ་ནས་ཁྲིམས་ལྟར་བཀོད་འདོམས་བྱེད་པའི་དོན་ཏེ།      དཔེར་ན། གཞུང་གིས་དྲང་འབྲེལ་ཁྲིམས་འདོམས་བྱེད་ཀྱི་ཡོད་ལྟ་བུ།
དྲན་གཏམ་གསར་བསྐྱེད་ |  ༡དཔེ་ཆོས།  སྔར་ཐག་བཅད་པའི་སྟེང་ནས་མ་བསྡད་པར་གསར་དུ་དྲན་པའི་རྒྱུ་མཚན་བསྐྱར་དུ་ཁ་སྣོན་གྱིས་གཏམ་སྤེལ་བའི་དོན་ཏེ།      དཔེར་ན། ཐག་གཅོད་ཟིན་པའི་གནད་དོན་ཐད་དྲན་གཏམ་གསར་བསྐྱེད་མ་བྱེད་ལྟ་བུ།
དྲི་ངན་ས་འགེབ་ |  ༡དཔེ་ཆོས།   རང་ཉིད་ཀྱིས་བྱ་བ་ངན་པ་བྱས་པའི་རིགས་རྣམས་གཡོ་འཕྲུལ་དང་ཐབས་སྣ་ཚོགས་ཀྱི་སྒོ་ནས་ལྐོག་སྦས་འགེབ་སྲུང་བྱེད་པའི་དཔེ་སྟེ།      དཔེར་ན། རང་ཉེས་རང་འཁུར་མི་བྱེད་པར་དྲི་ངན་ས་འགེབས་བྱེད་དུ་འཇུག་མི་རུང་ལྟ་བུ།
དྲི་མ་ས་གཡོག་ |  ༡དཔེ་ཆོས།  རང་གི་སྐྱོན་དང་ནོར་འཁྲུལ་སྦས་བསྐུངས་བྱས་པའི་དཔེ་སྟེ།      དཔེར་ན། རང་སྐྱོན་སྦས་ཐབས་དང་དྲི་མ་ས་གཡོག་མ་བྱེད་ལྟ་བུ།
དྲིན་ལག་རྡོ་བརྡུང་ |  ༡དཔེ་ཆོས།  བཟང་བྱས་ངན་འཇལ་ལམ་དྲིན་ལན་ལོག་འཇལ་བྱས་པའི་དཔེ་སྟེ།      དཔེར་ན། བཟང་བྱས་ངོ་སོ་མེད་པ་ལ། །དྲིན་ལག་རྡོ་བརྡུང་བྱེད་འདི་མཚར། །ལྟ་བུ།
དྲིན་ལན་ལོག་འཇལ་ |  ༡དཔེ་ཆོས།  ཕར་ཕན་བཏགས་པའམ་བཟང་བྱས་པའི་ལན་དུ་དེ་ལས་ལྡོག་པའི་བྱ་སྤྱོད་སྤེལ་བའི་དོན་ཏེ།      དཔེར་ན། ཅི་ཙམ་ཕན་པའི་རོགས་དང་མགོན་མཛད་ཀྱང་། །དྲིན་ལན་ལོག་མཇལ་བྱེད་པ་ངན་པའི་གཤིས། །ཞེས་པ་ལྟ་བུ།
དྲུ་གུ་འཛིངས་པ་ལྟ་བུ་ |  ༡དཔེ་ཆོས།  སྲེད་པ་དང་ལྡན་པའི་རྟོག་པ་མང་དུ་བྱེད་པས་དགྲོལ་དཀའ་བའི་ཕྱིར་དྲུ་གུ་འཛིངས་པ་ལྟ་བུ་ཞེས་བྱའོ།
དྲེག་འགོས་སྐྱོན་ཤོར་ |  ༡དཔེ་ཆོས།  བདག་པོ་མ་བྱས་པར་ནག་ནོག་གི་དྲེག་པ་སྣ་ཚོགས་འགོས་ཤིང་འབྱར་ནས་ཅ་དངོས་སོགས་ལ་སྐྱོན་ཤོར་བའི་དོན།
ན་མཐོ་ཁ་འཁྱེར་ |  ༡དཔེ་ཆོས།  ལོ་རྒས་པའམ་ལོ་ཚད་མཐོན་པོ་ཡིན་པར་ཁག་འདོགས་པ་སྟེ།      དཔེར་ན། མི་དེས་ན་མཐོ་ཁ་འཁྱེར་གྱིས་སྐབས་བབ་ལས་ཀར་གཡོལ་གྱི་འདུག་ལྟ་བུ།
ན་ཚ་སྡེབ་བསླངས་ |  ༡དཔེ་ཆོས།  ན་ཚའི་འགལ་རྐྱེན་མང་པོ་དུས་གཅིག་ཏུ་བསླངས་པའི་དོན་ཏེ།      དཔེར་ན། ན་ཚ་སྡེབ་བསླངས་བྱས་པས་དྲག་སྐྱེད་དཀའ་ལྟ་བུ།
ན་འདྲེད་སྤང་ཐོགས་ |  ༡དཔེ་ཆོས།  ན་ལ་འདྲེད་པ་དང་སྤང་ལ་ཐོགས་པ་སྟེ། རང་གིས་ཡག་པོ་བྱེད་མ་ཐུབ་པར་ཁག་འདོགས་སྣ་ཚོགས་བྱེད་སྟངས་ཀྱི་དཔེ།      དཔེར་ན། སྤྱི་དོན་འཐུས་ཤོར་བཏང་བས་མ་ཚད་ད་དུང་ན་འདྲེད་སྤང་ཐོགས་བྱེད་ཀྱི་འདུག་ལྟ་བུ།
ན་རྒས་རྫི་རྡིབ་ |  ༡དཔེ་ཆོས།  ལོ་ཚོད་ལོན་པའམ་རྒས་ནས་བློ་རིག་ཉམས་རྒུད་གྱུར་པའི་དོན་ཏེ།      དཔེར་ན། ན་རྒས་རྫི་རྡིབ་གྱུར་ཀྱང་ད་དུང་སེམས་ཤུགས་ཆེན་པོ་འདུག་ལྟ་བུ།
ན་རྫུ་ཤི་རྫུ་ |  ༡དཔེ་ཆོས།  མ་ན་ན་ན་ཁ་དང་མ་ཤི་ན་ཤི་ཁ་བྱེད་པའི་དོན།      དཔེར་ན། ན་རྫུ་ཤི་རྫུ་བྱས་མ་ཡོང་ལྟ་བུ།
ནག་མེད་ཉེས་འགེལ་ |  ༡དཔེ་ཆོས།   ཉེས་པ་མེད་བཞིན་དུ་ནག་ཉེས་འཛུགས་པའམ། མི་ཉེས་མེད་ལ་ཉེས་ཆད་གཅོད་པའི་དོན་ཏེ།      དཔེར་ན། མི་ཉམ་ཆུང་ལ་ནག་མེད་ཉེས་འགེལ་མ་བྱེད་ལྟ་བུ།
ནག་མེད་ནག་བཙུགས་ |  ༡དཔེ་ཆོས།   མི་ལ་མ་ཉེས་ཁ་ཡོག་བྱེད་པའམ། ཉེས་པ་མེད་པར་ཉེས་ཁག་འགེལ་བའི་དོན་ཏེ།      དཔེར་ན། དཔང་རྟགས་མེད་པར་མི་ལ་ནག་མེད་ནག་བཙུགས་བྱས་ལྟ་བུ།
ནང་གཏམ་ཕྱིར་སྐྱེལ་ |  ༡དཔེ་ཆོས།  ནང་ཁུལ་གྱི་སྐད་ཆ་ཕྱིར་བསྒྲགས་པའམ། ནང་གི་གསང་གཏམ་མི་གཞན་ལ་བཤད་པའི་དོན་ཏེ།      དཔེར་ན། གསང་ཉུལ་བས་ནང་གཏམ་ཕྱིར་སྐྱེལ་བྱས་ལྟ་བུ།
ནད་ཐོག་སྨན་འཁེལ་ |  ༡དཔེ་ཆོས།  སྨན་བསྟེན་པ་ནད་ལ་འཕྲོད་པ་སྟེ། གནས་ཚུལ་དངོས་དང་བསྟུན་ནས་དོན་དག་ཐག་གཅོད་པའི་དཔེའོ།      དཔེར་ན། ཚོགས་པའི་སྒྲིག་གཞི་བསྐྱར་བཅོས་བྱེད་པ་ནི་ནད་ཐོག་སྨན་འཁེལ་རང་རེད་ལྟ་བུ།
ནད་བཅོས་སྲོག་སྐྱོབ་ |  ༡དཔེ་ཆོས།  གང་ཟག་དེའི་ན་ཚ་གསོས་ནས་ཚེ་སྲོག་སྐྱོབ་ཐབས་བྱེད་པ་སྟེ།      དཔེར་ན། དགེ་རྒན་གྱིས་སློབ་བུའི་སྐྱོན་མཚང་འབྲུ་བ་ནི་ནད་བཅོས་སྲོག་སྐྱོབ་ཀྱི་ཆེད་དུ་ཡིན་ལྟ་བུ།
ནད་བསྟུན་སྨན་བཅོས་ |  ༡དཔེ་ཆོས།   ན་ཚའི་བབ་ལ་གཞིགས་ཏེ་སྨན་བཅོས་བྱེད་པ་ལྟར། གནས་ཚུལ་དངོས་ལ་བསྟུན་ཏེ་གནད་དོན་ཐག་གཅོད་བྱེད་པའི་དཔེ།      དཔེར་ན། བྱ་བ་གང་བསྒྲུབས་ཀྱང་ནད་བསྟུན་སྨན་བཅོས་བྱེད་དགོས་ལྟ་བུ།
ནད་འཁྲོལ་གདོན་འཁྲོལ་ |  ༡དཔེ་ཆོས།   ཕྱི་ནང་གི་འགལ་རྐྱེན་ཡོད་ཚད་ཞི་བའི་དཔེ།
ནན་ནན་བཅག་བཅག་ |  ༡དཔེ་ཆོས།   གཟབ་ནན་དང་བརྟན་བརླིང་བྱེད་པའི་དོན་ཏེ།      དཔེར་ན།  ལས་དོན་གལ་ཆེན་ལ་ནན་ནན་བཅག་བཅག་གནང་རོགས་ལྟ་བུ།
ནམ་མཁའ་དང་མཉམ་པ་ |  ༡དཔེ་ཆོས།  མཐའ་མེད་པ་དང་རྒྱ་ཆེ་བའི་དཔེ་སྟེ།      དཔེར་ན། མཁྱེན་པའི་ཡོན་ཏན་ནམ་མཁའ་དང་མཉམ་པ་ལྟ་བུ།
ནམ་མཁའི་པདྨ་ |  ༡དཔེ་ཆོས།  མི་སྲིད་པའི་དཔེ་སྟེ། མེ་ཏོག་པད་མ་ནི་མཚོའམ་འདམ་དུ་སྐྱེ་བ་མ་གཏོགས་ནམ་མཁར་སྐྱེ་མི་སྲིད་པས་སོ། །
ནེ་ཙོའི་ཁ་འདོན་ |  ༡དཔེ་ཆོས།  ཚིག་འདོན་པ་ཙམ་ལས་དོན་མི་གོ་བའི་ནེ་ཚོའི་ཁ་འདོན་གྱི་དཔེ་བཞིན། ཚིག་ཁོ་ན་དོན་དུ་གཉེར་ཞིང་དོན་ལ་མི་སྟོན་པའི་དོན།
ནོམ་འདོད་ལྟོ་འཚོལ་ |  ༡དཔེ་ཆོས།  རྙེད་བཀུར་ལ་ཆགས་ནས་ལྟོ་གོས་འཚོལ་བའི་དོན།      དཔེར་ན། གཞན་ཕན་ཁ་ལ་ཁྱེར་ནས་ནོམ་འདོད་ལྟོ་འཚོལ་གྱི་ལས་མ་བྱེད། ནོམ་འདོད་ལྟོ་འཚོལ་གྱི་བླ་མ། ནོམ་འདོད་ལྟོ་འཚོལ་གྱི་དཔོན་པོ་ལྟ་བུ།
པར་ཁ་བཏབ་པ་ |  ༡དཔེ་ཆོས།   ཚ་ཚ་ཚ་ཀོང་དང་འདྲ་བ་བཞིན། ཆོས་གཉིས་ཧ་ཅང་འདྲ་མཚུངས་སྟོན་བྱེད་ཀྱི་ཚིག      དཔེར་ན། ཕ་བུ་གཉིས་པར་ཁ་བཏབ་པ་ལྟ་བུ་རེད་ལྟ་བུ།
པི་ཏྲི་ནི་བྷཿཔུ་ཏྲ་ |  ༡དཔེ་ཆོས། ༡རྒྱ་གར། ཕ་དང་འདྲ་བའི་བུ།
པྲྀ་ཐགྦི་དྷཿ་ |  ༡དཔེ་ཆོས། ༡རྒྱ་གར། རྣམ་པ་སྣ་ཚོགས།
ཕ་ཁག་བུ་དཀྲི་ |  ༡དཔེ་ཆོས།   ཕའི་བྱས་ཉེས་བུ་ལ་གཡོག་པ་བཞིན། གོང་གི་ཉེས་སྐྱོན་འོག་ལ་གཡོག་པའི་དོན།      དཔེར་ན། དོན་དག་བྱུང་ཚར་དུས་ཕ་ཁག་བུ་དཀྲི་བྱས་ཀྱང་ཅི་ཕན་ལྟ་བུ།
ཕ་གཏམ་བུ་འཇགས་ |  ༡དཔེ་ཆོས། 1. རང་གི་ཕ་མེས་ཀྱི་ཟེར་རྒྱུན་རྣམས་བུ་རབས་ཚ་རྒྱུད་ཀྱི་སེམས་ལ་འཇགས་པ།      དཔེར་ན། ཕ་གཏམ་བུ་འཇགས་ཀྱི་སྒྲུང་བཤད་ལྟ་བུ། 2. རྒྱུ་མཚན་གཙོ་བོ་མིན་པར་གཞན་གྱི་ཟེར་རྗེས་འབྲང་བའི་དོན།      དཔེར་ན། ཕ་གཏམ་བུ་འཇགས་ཀྱིས་དོན་དངོས་ཤོད་དཀའ་ལྟ་བུ།
ཕ་བླ་བཙོངས་པ་ |  ༡དཔེ་ཆོས།   ཕ་མེས་ཀྱི་ལོ་རྒྱུས་དང་སྙན་གྲགས་སོགས་ལ་གནོད་པའི་ཞབས་འདྲེན་ཞུས་པ།      དཔེར་ན། ཕ་བླ་བཙོངས་ན་ལོ་རྒྱུས་ཀྱི་ཉེས་ཅན་པར་འགྱུར། ཕ་བླ་འཚོང་མཁན་ལྟ་བུ།
ཕ་ཚ་བུ་རྒྱུད་ |  ༡དཔེ་ཆོས།   ཕ་མེས་ཡང་མེས་ཀྱི་མི་རབས་མི་རྒྱུད་ཀྱི་རིམ་པ།       དཔེར་ན། ང་ཚོ་ཚང་མར་ཕ་ཚ་བུ་རྒྱུད་ཀྱི་འབྲེལ་བ་ཡོད་ལྟ་བུ།
ཕ་ཚེ་བུ་རབས་ |  ༡དཔེ་ཆོས།  རང་གི་ཕའི་དུས་སྐབས་དང་བུ་རྒྱུད་ཀྱི་དུས་སམ་རབས།      དཔེར་ན། ཁོང་ཚང་ལ་ཕ་ཚེ་བུ་རབས་ལ་མི་འཇོན་ནུས་ཤེས་ལྡན་རྐྱང་འཁྲུངས་འདུག་ལྟ་བུ།
ཕ་རབས་བུ་རབས་ |  ༡དཔེ་ཆོས།   ཕ་མེས་ཡང་མེས་དང་བུ་རབས་ཚ་རྒྱུད་ཀྱི་དོན།      དཔེར་ན། ཕ་རབས་བུ་རབས་རིང་བྱ་བ་བཟང་པོ་བསྒྲུབས་ལྟ་བུ།
ཕ་རྗེས་བུ་རབས་ |  ༡དཔེ་ཆོས།  ཕ་དང་དེའི་རྗེས་སུ་བྱུང་བའི་རང་གི་མི་རབས་ཕྱི་མ།      དཔེར་ན། ཕ་རྗེས་བུ་རབས་ཀྱི་སྲོལ་བཟང་བསྐྱང་དགོས་ལྟ་བུ།
ཕ་རྗེས་བུས་ཟིན་ |  ༡དཔེ་ཆོས།  ཕ་ཤི་བའི་རྗེས་སུ་ཕའི་ལས་དོན་བུས་སྒྲུབ་ཐུབ་པའི་དོན།      དཔེར་ན། ཁོང་གིས་ཕ་རྗེས་བུས་ཟིན་ཡོང་ཁོ་ཐག་རེད་ལྟ་བུ།
ཕ་རྗེས་བུས་འཛིན་ |  ༡དཔེ་ཆོས།  ཕའི་བྱ་གཞག་ལེགས་པ་རྣམས་བུས་ཇི་བཞིན་སྐྱོང་བའི་དོན།      དཔེར་ན། ཕ་རྗེས་བུས་འཛིན་དགོས་ལྟ་བུ།
ཕ་ཤུལ་བུས་འཛིན་ |  ༡དཔེ་ཆོས།  ཕའི་བྱ་གཞག་ལེགས་པ་རྣམས་བུས་ཇི་བཞིན་སྐྱོང་བའི་དོན།      དཔེར་ན། སྔ་རབས་ཀྱི་སྲོལ་བཟང་རྣམས་ཕ་ཤུལ་བུས་འཛིན་བྱས་ཏེ་དར་སྤེལ་གཏོང་དགོས་ལྟ་བུ།
ཕ་ས་མ་ཁུངས་ |  ༡དཔེ་ཆོས།  རང་གི་ཕ་མའི་རིགས་རུས་སོགས་ཀྱི་འགོ་ཁུངས།      དཔེར་ན། ཕ་ས་མ་ཁུངས་འཆོལ་ན་རང་ཉིད་བརླགས་པ་ཡིན་ལྟ་བུ།
ཕན་ཆུང་དྲིན་ཆུང་ |  ༡དཔེ་ཆོས།  ཕར་ལ་ཕན་ཆུང་ངུ་ཙམ་ལས་མ་བྱས་ན་ཚུར་ཡང་དྲིན་ལན་ཆུང་ངུ་ཙམ་ལས་མི་ཐོབ་པའི་དོན་ཏེ།      དཔེར་ན། དཔོན་འབངས་ཕན་ཆུང་དྲིན་ཆུང་ལྟ་བུ།
ཕན་ཚུན་གཞོགས་འདེགས་ |  ༡དཔེ་ཆོས།  བྱ་བ་གང་ཞིག་ལ་གྲོགས་པོ་སོགས་ཀྱིས་ཕན་ཚུན་རོགས་རེས་དང་ཕན་རེས་བྱེད་པའི་དོན།      དཔེར་ན། ཕན་ཚུན་གཞོགས་འདེགས་ཀྱི་ལས་དོན་བསྒྲུབས་ན་འགྲུབ་སླ། མི་མང་གིས་གཞུང་ལ་གཞོགས་འདེགས་བྱས་ལྟ་བུ།
ཕན་ཚུན་ནང་འགལ་ |  ༡དཔེ་ཆོས།   ཕར་ཚུར་རམ་ཕ་རོལ་ཚུ་རོལ་གྱི་མི་དང་མིའི་བར་དང་དོན་དག་སྔ་ཕྱི་སོགས་འགལ་བ་བྱུང་བའི་དོན།      དཔེར་ན། ཁོང་ཚོ་ཕན་ཚུན་ནང་འགལ་བྱུང་ནས་ལས་དོན་དེ་ནང་ཁུལ་ནས་ཐག་གཅོད་མ་ཐུབ་ལྟ་བུ།
ཕན་ཚུན་བཟོད་སྒོམ་ |  ༡དཔེ་ཆོས།  མི་ཕན་ཚུན་གཅིག་གིས་གཅིག་ལ་བསམ་ཤེས་སམ་བཟོད་པ་སྒོམ་པ།      དཔེར་ན། དོན་དག་ཆུང་ཙག་དག་ལ་ཕན་ཚུན་བཟོད་སྒོམ་བྱ་དགོས་ལྟ་བུ།
ཕན་ཚུན་འགེབས་བསྡུར་ |  ༡དཔེ་ཆོས།  ཕར་ཚུར་རང་ཕྱོགས་དང་གཞན་ཕྱོགས་ཀྱི་ཅ་དངོས་སོགས་བཟང་ངན་བསྡུར་བའམ་འགྲན་པའི་དོན།      དཔེར་ན། ཕན་ཚུན་འགེབས་བསྡུར་གྱིས་རྒྱལ་ཕམ་རྩོད་ལྟ་བུ།
ཕན་ཚུན་ཡ་བཟུང་ |  ༡དཔེ་ཆོས།  རང་ཕྱོགས་དང་གཞན་ཕྱོགས་ཕར་ཚུར་འཐབ་འཁྲུག་སྐབས་ཡ་བཟུང་བའམ་ཁ་གཏད་བྱེད་པའི་དོན།      དཔེར་ན། འཐབ་རྩོད་ནི་ཕན་ཚུན་ཡ་བཟུང་གིས་རྒྱལ་ཕམ་བསྡུར་དགོས་ལྟ་བུ།
ཕན་ཚུན་ལྟོས་པ་ |  ༡དཔེ་ཆོས།  ཆོས་གཉིས་ཀྱི་ཕྱོགས་ཕན་ཚུན་གཅིག་ལ་གཅིག་རྟེན་དུ་གྱུར་པ།      དཔེར་ན། གཡས་གཡོན་གྱི་ཕྱོགས་ཕན་ཚུན་ལྟོས་པའི་སྒོ་ནས་འཇོག་དགོས་ལྟ་བུ།
ཕར་ཁག་ཚུར་དཀྲི་ |  ༡དཔེ་ཆོས།  མི་ལེགས་དོན་ཞིག་བྱུང་ན་ང་མིན་ཁྱོད་ཡིན་གྱིས་ངན་ཁག་འགེལ་རེས་བྱས་པའི་དོན།      དཔེར་ན། དོན་དག་བྱུང་ཚར་དུས་ཕར་ཁག་ཚུར་དཀྲི་བྱས་ཀྱང་ཕན་ཐོགས་མེད། ཕར་ཁག་ཚུར་དཀྲི་མ་བྱེད་ལྟ་བུ།
ཕར་འགྲོ་ཚུར་འགྲོ་ |  ༡དཔེ་ཆོས།  སྡོད་གནས་སོགས་སུ་ཕར་འགྲོ་བ་དང་ཚུར་འོང་བ་སྟེ། འབྲེལ་འདྲིས་ཆེ་བའི་དོན།      དཔེར་ན། ང་ཚོ་ནམ་ཡང་ཕར་འགྲོ་ཚུར་འགྲོ་བྱེད་ཀྱིན་ཡོད་ལྟ་བུ།
ཕར་འདོད་ཚུར་འདོད་ |  ༡དཔེ་ཆོས།  ཕན་ཚུན་ལ་འདོད་མོས་ཡོད་པའི་དོན།      དཔེར་ན། ཁོང་གཉིས་ཕར་འདོད་ཚུར་འདོད་ཡིན་པས་རང་གི་རང་གི་འདོད་ཐོག་ཏུ་ཞོག་ལྟ་བུ།
ཕར་སྤྲོད་ཚུར་ལེན་ |  ༡དཔེ་ཆོས།  གཞན་གྱི་དངོས་པོ་སོགས་ཕྱིར་སྤྲོད་པ་དང་། རང་གི་དངོས་པོ་སོགས་ཚུར་ལེན་པའི་དོན།      དཔེར་ན། ཅ་དངོས་རྣམས་ཕར་སྤྲོད་ཚུར་ལེན་ཡག་པོ་བྱས་ལྟ་བུ།
ཕུ་དཀྲོག་མདའ་དཀྲོག་ |  ༡དཔེ་ཆོས།  གོང་འོག་ཡར་མར་ཚང་མར་མི་བདེ་མི་སྐྱིད་པར་བཟོ་བའི་དོན།      དཔེར་ན། གནད་དོན་ཆུང་ཆུང་གིས་ཕུ་དཀྲོག་མདའ་དཀྲོག་མ་བྱེད། ཕུ་དཀྲོག་མདའ་དཀྲོག་བཟོ་མཁན་ཁོང་རེད་ལྟ་བུ།
ཕུ་མདའ་བར་གསུམ་ |  ༡དཔེ་ཆོས།  ལུང་པའི་སྟོད་སྨད་བར་གསུམ་གྱི་མིང།      དཔེར་ན། སང་ཉིན་ཕུ་མདའ་བར་གསུམ་གྱི་མི་ཚང་མ་འཛོམ་དགོས་ལྟ་བུ།
ཕུ་མདའ་ལ་ཀླུངས་ |  ༡དཔེ་ཆོས།  ལུང་པའི་སྟོད་སྨད་དང༌། རི་མགོ་ལུང་གཞུང་བཅས་ཀྱི་བསྡུས་མིང༌སྟེ། ཕུ་མདའ་ཞེས་ལུང་པའི་སྟོད་སྨད་གཉིས་དང། ལ་ཀླུངས་ཞེས་པ་རིའི་མགོ་དང་ལུང་པའི་གཞུང་ལ་གོ །      དཔེར་ན། ང་ཕུ་མདའ་ལ་ཀླུངས་ཚང་མར་ཉུལ་བ་ཡིན་ལྟ་བུ།
ཕུ་མདོ་བར་གསུམ་ |  ༡དཔེ་ཆོས།  ཕུ་མདའ་བར་གསུམ་གྱི་འབྲི་ཚུལ་གཞན།
ཕུང་ཀྲོལ་རྒྱུད་སྐུལ་ |  ༡དཔེ་ཆོས།  ལས་སོགས་གང་ཞིག་རླག་བྱེད་དམ་ཕུང་བྱེད་ལྐོག་ནས་བརྒྱུད་སྐུལ་བྱེད་པའི་དོན།      དཔེར་ན། མི་ངན་ཚོས་ཕུང་ཀྲོལ་བརྒྱུད་སྐུལ་བྱེད་ཀྱིན་འདུག ཕུང་ཀྲོལ་བརྒྱུད་སྐུལ་གྱི་ལས་ལྟ་བུ།
ཕུབ་མ་རླུང་འཁྱེར་ |  ༡དཔེ་ཆོས།  ཕུག་མ་རླུང་ཁྱེར་དང་དོན་གཅིག་སྟེ། འབྲུ་རིགས་ཀྱི་སྙེ་མའི་རྩ་ཤུན་རླུང་གིས་ཁྱེར་ཏེ་ཐོར་བའི་དཔེ་ལྟར། གཡུལ་འགྱེད་སྐབས་དགྲ་བོའི་སྟོབས་ཤུགས་ལ་འཇིགས་ནས། མ་འཐབ་པར་བྲོས་ཤིང་ཐོར་བའི་དོན།
ཕོ་དཔའ་རྟ་མགྱོགས་ |  ༡དཔེ་ཆོས།  ཕོ་དཔའ་རྩལ་ཆེ་ལ་རྟ་བང་རྩལ་མགྱོགས་པའི་དམག་དཔུང་གི་དོན།      དཔེར་ན། ཕོ་དཔའ་རྟ་མགྱོགས་ཀྱི་དམག་འཐབ། ཕོ་དཔའ་རྟ་མགྱོགས་གཡུལ་དུ་ཆས་ལྟ་བུ།
ཕོ་བརྒྱའི་ཤེས་པ་ |  ༡དཔེ་ཆོས།   སྐྱེས་པ་མང་པོའི་ཤེས་རིག་གི་རྣམ་དཔྱོད་ཀྱི་དོན།      དཔེར་ན། ཕོ་བརྒྱའི་ཤེས་པ། མོ་བརྒྱའི་ལག་པ་ལྟ་བུ།
ཕོ་ལང་མོ་ལང་ |  ༡དཔེ་ཆོས།   ལས་ལ་བྲེལ་བས་བཟའ་ཚང་ཕོ་མོ་ཚང་མ་བྲེལ་ཚུབ་ཡོད་པའི་དོན།      དཔེར་ན། ལས་ཀར་ཕོ་ལང་མོ་ལང་བྱས་ནས་མཉམ་རུབ་བྱས་ལྟ་བུ།
ཕོ་ཤ་མོ་གྱོད་ |  ༡དཔེ་ཆོས།  ཕྱོགས་ཕན་ཚུན་བར་མི་བསད་པ་དང་ཆུང་མ་ཕྲོགས་པའི་གྱོད་གཞི།      དཔེར་ན། ཕོ་ཤ་མོ་གྱོད་མེད་ན་དགའ་ལྟ་བུ།
ཕྱ་ར་གྲུ་འདེགས་ |  ༡དཔེ་ཆོས།   ཕྱར་བ་གྲུ་འདེགས་དང་དོན་གཅིག ཕྱར་བོ་ཆེའི་ཁུད་ཀྱི་འབྲུའི་ཕུང་པོ་འདེགས་པར་ཕྱོགས་བཞི་ནས་འདེགས་དགོས་པའི་དཔེ་ལྟར། བྱ་བ་གང་ཞིག་བསྒྲུབས་ཀྱང་མཉམ་ལས་རོགས་འདེགས་བྱེད་དགོས་པ་བསྟན།      དཔེར་ན། ཕྱ་ར་གྲུ་འདེགས་བྱས་ན་ལས་དོན་འགྲུབ་ལྟ་བུ།
ཕྱག་འབུལ་དཔྲལ་སྐོར་ |  ༡དཔེ་ཆོས། ༡ཞེ་ས། ཕན་ཚུན་གུས་འདུད་ཀྱིས་ཐོད་པ་གཏུགས་རེས་བྱས་པ།      དཔེར་ན། ཁོང་རྣམ་པ་ཕྱག་འབུལ་དཔྲལ་སྐོར་བྱེད་ཀྱིན་འདུག དགེ་བའི་བཤེས་གཉེན་རྣམས་ཕྱག་འབུལ་དཔྲལ་སྐོར་བྱས་ལྟ་བུ།
ཕྱར་བ་གྲུ་འདེགས་ |  ༡དཔེ་ཆོས།  ཕྱ་ར་གྲུ་འདེགས་དང་དོན་གཅིག ཕྱར་བོ་ཆེའི་ཁུད་ཀྱི་འབྲུའི་ཕུང་པོ་འདེགས་པར་ཕྱོགས་བཞི་ནས་འདེགས་དགོས་པ་བཞིན། བྱ་བ་གང་ཞིག་སྒྲུབ་ཀྱང་མཉམ་ལས་རོགས་འདེགས་བྱེད་དགོས་པའི་དཔེ།      དཔེར་ན། ཚང་མས་ཕྱར་བ་གྲུ་འདེགས་ཀྱིས་རྒྱབ་སྐྱོར་དགོས་ལྟ་བུ།
ཕྱི་དགྲ་ནང་འཇུག་ |  ༡དཔེ་ཆོས།  རྒྱལ་ཁབ་དང་མི་རིགས་སོགས་ཕྱིའི་དགྲ་བོ་ནང་ལོགས་སུ་ཁྲིད་ཡོང་བའི་དོོན།      དཔེར་ན། ཕྱི་དགྲ་ནང་འཇུག་བྱེད་མཁན་གྱི་རྒྱལ་ཚོང་པ། ཕྱི་དགྲ་ནང་འཇུག་བྱས་ན་རང་ལ་གནོད་ལྟ་བུ།
ཕྱི་ནང་གསང་གསུམ་ |  ༡དཔེ་ཆོས།  ཡོངས་གྲགས་དང་ཡོངས་གྲགས་མ་ཡིན་པའི་གསང་བའི་ལས་དོན་ཚང་མ།      དཔེར་ན། ལས་དོན་དེའི་ཕྱི་ནང་གསང་གསུམ་མི་ཤེས། ཁོང་ལ་དོན་དག་དེའི་ཕྱི་ནང་གསང་གསུམ་ལ་ཆ་རྒྱུས་ཡོད་ལྟ་བུ།
ཕྱི་འཇམ་ནང་རྩུབ་ |  ༡དཔེ་ཆོས། 1. སྐད་ཆ་བཤད་པ་སོགས་ཕྱི་ཚུལ་གྱི་རྣམ་པ་འཇམ་ལ། གནོད་སེམས་ཕྲག་དོག་སོགས་ཀྱི་ནང་གི་བསམ་པ་ངན་པའི་དོན།      དཔེར་ན། ཕྱི་འཇམ་ནང་རྩུབ་ཀྱི་བྱ་སྤྱོད། ཕྱི་འཇམ་ནང་རྩུབ་ཀྱི་བསམ་བློ་ལྟ་བུ། 2. ཕྱིའི་དགྲ་མི་ཐུབ་པར་ནང་གི་ཕུ་ནུའི་སྟེང་ལ་བཙན་པའི་དོན།      དཔེར་ན། ཕྱི་འཇམ་ནང་རྩུབ་ཀྱི་སྡར་མ་ལྟ་བུ།
ཕྱི་འབྱོར་སྔ་ལོག་ |  ༡དཔེ་ཆོས།  ཚུར་ཡོང་དུས་རྗེས་སུ་ལུས་ཤིང་། ཕར་འགྲོ་དུས་སྔོན་ལ་ལོག་པ།      དཔེར་ན། ལས་བྱེད་ཚོ་ཕྱི་འབྱོར་སྔ་ལོག་མ་བྱེད་རོགས། མི་ཁ་ཤས་ཀྱིས་ཕྱི་འབྱོར་སྔ་ལོག་བྱེད་ཀྱིན་འདུག་ལྟ་བུ།
ཕྱི་རྫིག་ནང་སྟོང་ |  ༡དཔེ་ཆོས། 1. ཕྱིའི་གཟུགས་བྱད་སོགས་འདྲ་ཆགས་ཀྱང་ནང་གི་ཤེས་འཇོན་སོགས་མེད་པའི་དོན།      དཔེར་ན། ཕྱི་རྫིག་ནང་སྟོང་གི་ཕོ་གསར། ཕྱི་རྫིག་ནང་སྟོང་གི་དཔོན་པོ་ལྟ་བུ། 2. ཕྱིའི་མཐོང་སྣང་ལ་རྒྱས་སྤྲོས་ཡོད་ཀྱང་དོན་ནང་ཉམས་ལ་དབུལ་བའི་དོན།      དཔེར་ན། ཕྱི་རྫིག་ནང་སྟོང་གི་ཁྱིམ་ཚང། ཕྱི་རྫིག་ནང་སྟོང་གི་ཚོགས་པ་ལྟ་བུ།
ཕྱི་ལེགས་ནང་བཙོག་ |  ༡དཔེ་ཆོས།  ཕྱི་ཚུལ་བཟང་ཞིང་ཁོག་པ་ངན་པའི་དོན།      དཔེར་ན། ཕྱི་ལེགས་ནང་བཙོག་གི་ལས། ཁ་ཡག་ངོ་དགའ་ཡི་གཏམ་ལྟ་བུ།
ཕྱིང་ཧྲུལ་གནམ་འཕྱར་ |  ༡དཔེ་ཆོས།  ཕྱིང་བ་རལ་བར་གྱུར་བ་གནམ་ལ་འཕྱར་བར་མི་མཛེས་པ་བཞིན། གཞན་གྱི་ངན་མཚང་ཁྲོམ་སྒྲོག་བྱེད་པའི་དོན།
ཕྱེད་སྐུང་ཕྱེད་བཤད་ |  ༡དཔེ་ཆོས།  སྐད་ཆའི་ཕྱེད་གསང་ལ། ཕྱེད་བཤད་པའི་དོན།      དཔེར་ན། ཕྱེད་སྐུང་ཕྱེད་བཤད་ཀྱི་གཏམ། རྒྱབ་མདུན་མི་ཆོད་པའི་ལས་ལྟ་བུ།
ཕྱོགས་བྲལ་དྲང་ཐིག་ |  ༡དཔེ་ཆོས།  ཡོ་འཁྱོག་མེད་པའི་ཐིག་ནང་བཞིན་རང་གཞན་གྱི་ཕྱོགས་རེས་འཐེན་ཁྱེར་དང་བྲལ་ཞིང་བདེན་དྲང་སྐྱོང་བའི་དོན།      དཔེར་ན། ཕྱོགས་བྲལ་དྲང་ཐིག་གི་ལམ་ནས་གྱོད་དོན་ཐག་གཅོད་དགོས། ཕྱོགས་བྲལ་དྲང་ཐིག་ཅན་གྱི་མི་ལྟ་བུ།
ཕྲ་ཞིབ་འཐུས་འདོམས་ |  ༡དཔེ་ཆོས།  ཕྲ་ཞིང་ཞིབ་པའི་གནད་ཚང་ཞིང་དོན་འདུས་པའི་དོན།      དཔེར་ན། ཕྲ་ཞིབ་འཐུས་འདོམས་ཀྱི་ལས་ཀ ཕྲ་ཞིབ་འཐུས་འདོམས་ཀྱི་བསམ་ཚུལ་ལྟ་བུ།
ཕྲག་དོག་གི་ཁྱི་རྒན་རྒྱ་བོ་ |  ༡དཔེ་ཆོས། ༡བརྙས་ཚིག ཕྲག་དོག་ཆེན་པོ་ཡོད་པའི་མི་ཁྱི་རྒན་རྒྱ་བོའི་གཟུགས་སུ་བཀོད་དེ་དམོད་མོ་བྱེད་པའི་ཚིག     དཔེར་ན། ཕྲག་དོག་གི་ཁྱི་རྒན་རྒྱ་བོ། མཐུན་སྦྲེལ་ལ་ཟུག་སྐད་མ་རྒྱག་ལྟ་བུ།
ཕྲེང་བ་རྡོག་ཕུད་ |  ༡དཔེ་ཆོས།  ཕྲེང་རྡོག་རེ་རེ་བཞིན་བཤེར་ཞིང་ཕུད་པ་ལྟར། དོན་དག་གང་ཡིན་རེ་རེ་བཞིན་བཤེར་བའི་དོན།      དཔེར་ན། འདས་དོན་ཕྲེང་བ་རྡོག་ཕུད་བྱེད་པ་ལ་དགོས་པ་ཅི་ཡང་མེད་ལྟ་བུ།
བ་གླང་རྐྱལ་འཇུག་ |  ༡དཔེ་ཆོས།  བ་གླང་ཆུ་རྐྱལ་དུ་འཇུག་སྐབས་རྫི་བོས་རང་སྣང་གང་ཤར་གྱིས་བརྡུངས་ནས་འདེད་པ་ལྟར། ལས་གང་ཞིག་བཙན་སྐུལ་བྱེད་པའི་དཔེ།
བ་ཉལ་མཛོ་གྲོད་ |  ༡དཔེ་ཆོས།   ངལ་རྩོལ་མི་འདོད་ཅིང་ཟ་ཉལ་ལ་དགའ་བའི་ལེ་ལོ་ཆེ་བའི་མིའི་ངན་མིང༌།      དཔེར་ན། ལས་ཀ་མི་བྱེད་པར་བ་ཉལ་མཛོ་གྲོད་ཀྱིས་འཚོ་བ་སྐྱེལ་མི་རུང་ལྟ་བུ།
བ་ཤེ་གླང་འགེལ་ |  ༡དཔེ་ཆོས།  བ་ལ་འཁྲི་བའི་ཤེ་མར་གླང་ལ་འགེལ་བ་ལྟར། ནག་ཉེས་གཞན་ལ་བཀོད་པའི་དཔེ།      དཔེར་ན། བ་ཤེ་གླང་འགེལ་བྱས་ཏེ་བཀའ་བཀྱོན་བཏང་ལྟ་བུ།
བཀའ་གསུང་ཅི་སྒྲུབ་ |  ༡དཔེ་ཆོས།  བཀའ་གང་ཞིག་གནང་བ་དེ་བཞིན་དུ་སྒྲུབ་པ།      དཔེར་ན། རང་སྣང་གང་དྲན་མི་བྱེད་པར་བླ་མའི་བཀའ་གསུང་ཅི་སྒྲུབ་ཞུས་ན་ལེགས་ཞེས་པ་ལྟ་བུ།
བཀའ་དོན་ཐོད་བཅིངས་ |  ༡དཔེ་ཆོས།  གང་གསུངས་པའི་བཀའ་ཡིད་ལ་བཟུང་བའམ། བཀའ་ལ་བརྩི་སྲུང་ཞུས་པའི་དོན་ཏེ།      དཔེར་ན། བླ་མའི་བཀའ་དོན་ཐོད་བཅིངས་བྱས་ལྟ་བུ།
བཀའ་དྲིན་བསམ་ཤེས་ |  ༡དཔེ་ཆོས།   བཀའ་དྲིན་ཤེས་ཤིང་དྲན་པ་སྟེ།      དཔེར་ན། ཕ་མའི་བཀའ་དྲིན་བསམ་ཤེས་ཀྱིས་དྲིན་ལན་འཇལ་དགོས་ལྟ་བུ།
བཀའ་དྲིན་སྙིང་བཅངས་ |  ༡དཔེ་ཆོས།  གཞན་གྱི་དྲིན་དུས་རྒྱུན་དུ་སེམས་ལ་ཉར་བའི་དོན་ཏེ།      དཔེར་ན། ཕ་མའི་བཀའ་དྲིན་སྙིང་བཅངས་བྱེད་ལྟ་བུ།
བཀའ་ནན་ལྕི་སྩོལ་ |  ༡དཔེ་ཆོས།  བཀའ་ཚ་ནན་གནང་རོགས་གནང༌ཞེས་པའི་དོན་ཏེ།      དཔེར་ན། ཉེས་འགེལ་གྱི་བཀའ་ནན་ལྕི་སྩོལ་ཡོང་བ་ཞུ་ཞེས་པ་ལྟ་བུ།
བཀའ་བཟང་སྤྱི་སྨིན་ |  ༡དཔེ་ཆོས།  ཆོག་མཆན་ཐོབ་པའི་ཡིག་ལན་བཟང་པོ་གནང་བའི་དོན་ཏེ།      དཔེར་ན། བཀའ་བཟང་སྤྱི་སྨིན་ཡོང་བ་མཁྱེན་ཞེས་པ་ལྟ་བུ།
བཀྲ་ཤིས་ཐེམ་པ་ཡར་འཛེགས་ |  ༡དཔེ་ཆོས།  གཤམ་ནས་གོང་དུ་རིམ་བཞིན་འགོ་འཛུགས་པ།
བཀྲ་ཤིས་ཕུན་ཚོགས་ |  ༡དཔེ་ཆོས།  དགེ་ཞིང་ལེགས་པ་དང་། ལེགས་ཤིང་ཆད་ལྷག་མེད་པ་དང་ཉེས་སྐྱོན་མེད་པ་སོགས་ཀྱི་དོན་ཏེ།       དཔེར་ན། བཀྲ་ཤིས་ཕུན་ཚོགས་ཀྱི་དུས་སྟོན་ལྟ་བུ།
བཀྲ་ཤིས་ལུགས་ལེགས་ |  ༡དཔེ་ཆོས།  འཁོན་རྩོད་མེད་པར་བསམ་དོན་འགྲུབ་པའི་དོན་ཏེ།      དཔེར་ན། གྲོས་མོལ་བཀྲ་ཤིས་ལུགས་ལེགས་བྱུང་ལྟ་བུ།
བཅད་བཅད་ཁྲིག་ཁྲིག་ |  ༡དཔེ་ཆོས།  བརྟན་པོའམ་ངེས་པ་ཅན་ཏེ།      དཔེར་ན། གཡོ་ཅན་གྱིས་རྫུན་གཏམ་བཅད་བཅད་ཁྲིག་ཁྲིག་བྱས་ཡོད་ལྟ་བུ།
བཏང་བཏང་བྱུང་བྱུང་ |  ༡དཔེ་ཆོས།  དོན་འབྲས་མེད་ཀྱི་འུད་ཤོབ་ཆེན་པོ་བྱེད་པའི་དོན་ཏེ།      དཔེར་ན། བྱས་རྗེས་མེད་པར་བཏང་བཏང་བྱུང་བྱུང་བརྗོད་རྒྱུ་ངོ་མི་ཚའམ་ལྟ་བུ།
བཏང་འགྲོ་བཞག་སྡོད་ |  ༡དཔེ་ཆོས།  གང་དུ་བཏང་ས་ལ་འགྲོ་ཞིང༌། གང་དུ་བཞག་ས་ལ་སྡོད་པ་ལྟར། ཁ་ལོ་སྒྱུར་བདེ་ཞིང་ཁ་ལེན་ཚིག་བརྩི་བྱེད་པའི་དཔེ།      དཔེར་ན། བཏང་འགྲོ་བཞག་སྡོད་འཕེར་བའི་ལས་བྱེེད་ལྟ་བུ།
བདག་ཐོན་བདག་གཅེས་ |  ༡དཔེ་ཆོས།   དངོས་རྫས་སོགས་ལ་གཅེས་སྤྲས་ཡག་པོ་བྱེད་པའི་དོན་ཏེ།      དཔེར་ན། སྤྱི་བའི་ཅ་ལག་རྣམས་བདག་ཐོན་བདག་གཅེས་བྱེད་དགོས་ལྟ་བུ།
བདག་དོན་བདག་གཅེས་ |  ༡དཔེ་ཆོས།  རང་དོན་རང་གཅེས་དང་དོན་གཅིག་སྟེ། རང་ཉིད་ཀྱི་འཚོ་བ་དང་བྱ་བ་སོགས་ཀྱི་ཆེད་རང་གིས་དོ་སྣང་དང་འབད་བརྩོན་བྱེད་པའི་དོན་ཏེ།      དཔེར་ན། མི་རིགས་ཀྱི་ལས་དོན་ལ་མི་རིགས་རང་གིས་བདག་དོན་བདག་གཅེས་བྱེད་དགོས་ལྟ་བུ།
བདག་བསྟོད་གཞན་སྨོད་ |  ༡དཔེ་ཆོས།   རང་ཉིད་ལ་བསྔགས་པ་བརྗོད་པ་དང་གཞན་ལ་སྨད་ར་གཏོང་བའི་དོན་ཏེ།      དཔེར་ན། བདག་བསྟོད་གཞན་སྨོད་བྱེད་པ་ནི་སངས་རྒྱས་པའི་ཆོས་པ་ཞིག་གི་སྤྱོད་ཚུལ་མིན་ལྟ་བུ།
བདག་མེད་ལིང་སྐྱུར་ |  ༡དཔེ་ཆོས།  བདག་སྐྱོང་དང་སྲུང་འཛིན་མ་བྱས་པར་རྦད་དེ་དོར་བའི་དོན་ཏེ།      དཔེར་ན། ཁྱི་རྒན་དེ་མཚེར་ཤུལ་དུ་བདག་མེད་ལིང་སྐྱུར་བྱས་ལྟ་བུ།
བདག་སྐྱིད་གཞན་སྨོན་ |  ༡དཔེ་ཆོས།  བདག་ཉིད་སྐྱིད་པར་མ་ཟད་གཞན་གྱིས་སྨོན་པའི་གནས་སུའང་གྱུར་པ་སྟེ།      དཔེར་ན། བདག་སྐྱིད་གཞན་སྨོན་གྱི་འཚོ་བ། བཟའ་ཚང་མཐུན་པོ་ཡོད་ན་བདག་སྐྱིད་གཞན་སྨོན་རང་རེད་ལྟ་བུ།
བདུད་ལ་ལྷར་བསམ་ |  ༡དཔེ་ཆོས།  བདུད་ལ་ལྷའི་བསམ་པ་འཛིན་པ་ལྟར། རང་ལ་གནོད་འཚེའི་བསམ་སྦྱོར་ཅན་གྱི་མིར་དགའ་ཉེ་གྲོགས་པོའི་འདུ་ཤེས་འཛིན་པའི་དོན།      དཔེར་ན། ངས་དུས་ཡུན་རིང་པོ་ཞིག་ལ་ཁོ་བདུད་ལ་ལྷར་བསམ་ནས་ཡིད་ཆེས་བྱས་པ་རྦད་དེ་ནོར་འདུག་ལྟ་བུ།
བདེ་ཉོ་དྲང་ཚོང་ |  ༡དཔེ་ཆོས།   ཅ་ལག་སོགས་ཚུར་རིན་གོང་བདེ་པོ་བྱས་ཏེ་ཉོ་བ་དང་ཕར་གོང་ཚད་དྲང་འབྲེལ་གྱིས་འཚོང་བའི་དོན་ཏེ།      དཔེར་ན། ཚོང་རྒྱག་དུས་བདེ་ཉོ་དྲང་ཚོང་བྱེད་རྒྱུ་གལ་ཆེ་ལྟ་བུ།
བདེ་ལེགས་སུ་གྱུར་ཅིག་ |  ༡དཔེ་ཆོས།  རྒྱ་ཆེའི་ཡུལ་ཁམས་ཐམས་ཅད་བདེ་ལེགས་སུ་གྱུར་ཅིག མི་རྒན་རྣམས་ཚེ་རིང་ནད་མེད་བདེ་ལེགས་སུ་གྱུར་ཅིག་ལྟ་བུ།
བདེན་ཅན་སྤོབས་ཆེ་ |  ༡དཔེ་ཆོས།   བདེན་པ་ཡོད་མཁན་གྱི་མིར་གཞན་ལ་འཇིགས་པ་མེད་པའི་གདེང་ཚོད་ཡོད་ཅེས་པའི་དོན་ཏེ།      དཔེར་ན། མི་མང་པོ་འཛོམས་པའི་དབུས་སུ་བདེན་ཅན་སྤོབས་ཆེ་བས་ཁོང་གིས་རང་གི་སྐད་ཆ་རྣམས་གཟེངས་མཐོན་པོར་བཤད་སོང་ལྟ་བུ།
བདེན་པ་བདེན་ཐུབ་ |  ༡དཔེ་ཆོས།  དངོས་ཡོད་དམ་ཧ་ཅང་དྲང་པོའི་དོན་ཏེ།      དཔེར་ན། སྐད་ཆ་བཤད་སྐབས་བདེན་པ་བདེན་ཐུབ་ཀྱིས་བཤད་རྒྱུ་གལ་ཆེ་ལྟ་བུ།
བདེན་པ་བདེན་འཁྱོལ་ |  ༡དཔེ་ཆོས།   དོན་དངོས་གང་ཡིན་པ་དེ་ཁུངས་སྐྱེལ་བའི་དོན་ཏེ།      དཔེར་ན། དཔང་མི་དེས་ཁྲིམས་ཁང་ནང་སྐད་ཆ་གང་བཤད་བདེན་པ་བདེན་འཁྱོལ་བྱུང་སོང་ལྟ་བུ།
བདེན་པ་ར་སྤྲོད་ |  ༡དཔེ་ཆོས།   དངོས་ཡོད་གནས་ཚུལ་གང་ཡིན་པ་དེ་ལ་ཁུངས་སྐྱེལ་བའི་དོན་ཏེ།      དཔེར་ན། མ་ཉེས་ཁ་ཡོག་བྱུང་བར་མཐར་བདེན་པ་ར་སྤྲོད་བྱས་ལྟ་བུ།
བདེན་པས་མཐའ་འཁྱོལ་ |  ༡དཔེ་ཆོས། 1. གཡོ་ཟོལ་མེད་པའི་བྱ་བ་བྱས་ནས་མི་ཚེ་མཐར་ཕྱིན་པའི་དོན། 2. བདེན་པའི་ཕྱོགས་སུ་ལངས་པའམ། བདེན་པ་ཡོད་པས་མཐར་རྒྱལ་ཁ་ཐོབ་པའི་དོན་ཏེ།      དཔེར་ན། བདེན་པས་མཐའ་འཁྱོལ་བ་ལ་ངེས་པར་དུ་བཟོད་སྒོམ་བྱེད་དགོས་ལྟ་བུ།
བདེན་མདོག་མེད་ |  ༡དཔེ་ཆོས།  ཡིད་ཆེས་མི་རུང་བའི་གཏམ་སྟེ།      དཔེར་ན། ཁྲམ་པའི་གཏམ་ལ་བདེན་མདོག་མེད་ལྟ་བུ།
བདེན་མེད་གཏམ་ཟད་ |  ༡དཔེ་ཆོས།   རང་ལ་རྒྱུ་མཚན་རྣམ་དག་གམ་ཁུངས་ལུང་མེད་སྟབས་གཞན་ལ་རྩོད་གླེང་བྱེད་རྒྱུའི་རེ་བ་ཟད་པའི་དོན།
བདེན་རྫུན་དཀར་ནག་ |  ༡དཔེ་ཆོས།  སྐད་ཆ་དང་བྱ་སྤྱོད་སོགས་ཀྱི་ལེགས་ཉེས་ཀྱི་དོན་ཏེ།      དཔེར་ན། བདེན་རྫུན་དཀར་ནག་གོ་ལྡོག་པ་ལྟ་བུ།
བབས་བཀོད་གཅོད་ངེས་ |  ༡དཔེ་ཆོས།  ཛ་དྲག་གི་ངག་བཀོད་བཤད་སྟངས་ཤིག་སྟེ། ཉེས་ཆད་གཅོད་ཀྱི་ཡིན་ཞེས་པའི་དོན།
བཙན་དབང་ཁྲལ་འགེལ་ |  ༡དཔེ་ཆོས།  བཙན་ཤེད་བཀོལ་ནས་མི་སེར་ལ་ཁྲལ་འཇལ་དུ་འཇུག་པའི་དོན།      དཔེར་ན། དཔོན་ངན་གྱིས་མི་མང་ལ་བཙན་དབང་ཁྲལ་འགེལ་བྱས་ལྟ་བུ།
བཙན་པོ་དབང་ཡོད་ |  ༡དཔེ་ཆོས།  དབང་དང་དྲག་ཤུགས་སོགས་སྤྱད་ནས་གཞན་ལ་བརྙས་བཅོས་བྱེད་པའི་དོན་ཏེ།      དཔེར་ན། ཁྲིམས་ཀྱི་མདུན་སར་བཙན་པོ་དབང་ཡོད་བྱེད་ས་མེད་ལྟ་བུ།
བཙོས་ཤ་རྗེན་ལོག་ |  ༡དཔེ་ཆོས།  ཤ་བཙོས་ནས་ཚོས་ཟིན་པ་དེ་སླར་སྲ་ཆགས་ནས་རློན་པར་གྱུར་པ་ལྟ་བུ་སྟེ། ཁས་བླངས་པའམ་གཏན་ལ་ཕབ་ཟིན་པ་ཕྱིར་བཟློགས་པ་ལྟ་བུའི་དོན་ཏེ།      དཔེར་ན། གྱོད་དོན་ཐག་བཅད་ཟིན་པ་སླར་ཡང་བཙོས་ཤ་རྗེན་ལོག་བྱེད་པ་ལྟ་བུ།
བཞུན་བརྡར་བཅད་པ་ |  ༡དཔེ་ཆོས།   མགར་བས་གསེར་སོགས་བཙོ་སྦྱང་བྱེད་ཚུལ་ཏེ། ལས་དོན་ལ་ཞིབ་ཚགས་བྱས་པའི་དཔེ།
བཟའ་ཚང་ལམ་ཕྲད་ |  ༡དཔེ་ཆོས།  སྟེར་སློང་སོགས་ཡུལ་སྲོལ་ལྟར་མ་བྱས་པར་ཕོ་མོ་འདོད་མཐུན་བྱུང་བའི་བཟའ་ཚང་སྟེ།      དཔེར་ན། ངེད་གཉིས་བཟའ་ཚང་ལམ་ཕྲད་བྱུང་བ་ཡིན་ལྟ་བུ།
བཟུང་འཇོམས་བརྐུས་བསད་ |  ༡དཔེ་ཆོས།  རྐུ་འཕྲོག་དང་བསད་བཅོམ་སོགས་བྱས་ཉེས་བསགས་པའི་དོན།
བཟོ་ཉེས་དྲས་ཐལ་ |  ༡དཔེ་ཆོས།  ལས་དོན་གང་ཡིན་ལ་ནོར་འཁྲུལ་ཚབས་ཆེན་ཤོར་བའི་དོན་ཏེ།       དཔེར་ན། ལས་དོན་བཟོ་ཉེས་དྲས་ཐལ་དུ་མ་སོང་པ་གལ་ཆེ་ལྟ་བུ།
བར་སྣང་ཁང་ཆེན་ |  ༡དཔེ་ཆོས།  དོན་མེད་རེ་དོགས་ཀྱི་སྟོང་བསམ་དངོས་མེད་ཁང་ཆེན་གྱི་གཟུགས་སུ་བཀོད་པ་སྟེ།      དཔེར་ན། འགྲུབ་མེད་བར་སྣང་ཁང་ཆེན་ལ་གཡེང་མི་ཉན་ལྟ་བུ།
བརྒྱ་ཁ་གཅིག་གཅོད་ |  ༡དཔེ་ཆོས།  མི་མང་པོའི་གྲོས་ཐག་མི་གཅིག་གིས་ཆོད་པའི་དོན་ཏེ།      དཔེར་ན། དེང་སང་གྲོས་ཚོགས་ནང་བརྒྱ་ཁ་གཅིག་གཅོད་མི་ཡོང་ལྟ་བུ།
བརྒྱ་ཁ་གཅིག་ཆད་ |  ༡དཔེ་ཆོས།  ལས་གཞུག་ཅུང་ཟད་ལུས་པས་སྔར་བྱས་ཆུད་ཟོས་ཀྱི་དཔེ་སྟེ།      དཔེར་ན། ལས་དོན་བརྒྱ་ཁ་གཅིག་ཆད་དུ་མ་སོང་བ་ཞིག་གལ་ཆེ་ལྟ་བུ།
བརྒྱ་གོ་གཅིག་ཆོད་ |  ༡དཔེ་ཆོས།  མང་པོའི་གོ་གཅིག་གིས་ཆོད་པའི་དཔེ་སྟེ།      དཔེར་ན། ཕོ་རྒོད་པོ་བརྒྱ་གོ་གཅིག་ཆོད་ཡིན་ལྟ་བུ།
བརྒྱ་བརྒྱ་སྟོང་སྟོང་ |  ༡དཔེ་ཆོས།  ཧ་ཅང་མང་བའི་དཔེ་སྟེ།      དཔེར་ན། རི་བརྒྱ་བརྒྱ་སྟོང་སྟོང་རིག་གི་ཡོད། །རང་ཡུལ་རི་བོ་རིག་གི་མེད། །ལྟ་བུ།
བརྒྱ་བཤིག་སྟོང་འགུགས་ |  ༡དཔེ་ཆོས།   ཆུང་ཆུང་ཕར་བཏང་ནས་ཆེན་པོ་ཚུར་འགུགས་པའི་དཔེ་སྟེ།      དཔེར་ན། ཕྱུག་པོས་བརྒྱ་བཤིག་སྟོང་འགུགས་ལ་སྤྲང་པོས་བརྒྱ་ཁ་གཅིག་ཆད་ལྟ་བུ།
བརྒྱ་ཤི་སྟོང་ལང་ |  ༡དཔེ་ཆོས།  གཅིག་འགྱེལ་གཉིས་ལངས་ཀྱི་དཔེ་སྟེ།      དཔེར་ན། ཧོར་དམག་བརྒྱ་ཤི་སྟོང་ལང་ཡིན་ལྟ་བུ།
བརྗེ་པོ་ལག་སྤྲོད་ |  ༡དཔེ་ཆོས།  བརྗེ་རྒྱུའི་དངོས་པོའི་རིན་ཚབ་འཕྲལ་དུ་སྤྲོད་པ།
བརྟན་བརྟན་ཏིག་ཏིག་ |  ༡དཔེ་ཆོས།  གཟབ་ནན་སྒོས་ནན་ནན་ཁྲིག་ཁྲིག་བྱེད་པའི་དོན་ཏེ།      དཔེར་ན། གྲ་སྒྲིག་བརྟན་བརྟན་ཏིག་ཏིག་བྱ་དགོས་ལྟ་བུ།
བརྡ་ཐོག་ཐག་གཅོད་ |  ༡དཔེ་ཆོས།  ཚོགས་འདུའི་ཐོག་སྐད་ཆ་བཤད་པའམ་ལག་པ་རྐྱོང་བ་སོགས་ཀྱི་སྒོ་ནས་དོན་རྩ་གཏན་འབེབས་བྱེད་པའི་དོན།
བརྡབ་བརྡབ་གསིག་གསིག་ |  ༡དཔེ་ཆོས།  ཇི་ཡོད་གང་ཡོད་སྡེབ་གཅིག་ཏུ་སྤུངས་པའམ་ཕྱོགས་བསྡུས་བྱས་པའི་དོན་ཏེ།      དཔེར་ན། ཕྲན་ལ་གང་ཡོད་བརྡབ་བརྡབ་གསིག་གསིག་བྱས་ནས་སྤྲད་པ་ཡིན་ལྟ་བུ།
བརྩོན་འགྲུས་གོ་ལོག་ |  ༡དཔེ་ཆོས།  ཚུལ་མིན་གྱི་ལས་ཀ་ལ་བརྩོན་པའི་དོན།
བསགས་བསགས་སྒྲུག་སྒྲུག་ |  ༡དཔེ་ཆོས།  བསགས་པའི་རྒྱུ་ནོར་ཡོད་ཡོད་མེད་མེད་ཀྱི་དོན།      དཔེར་ན། ཚེ་གང་ལ་བསགས་བསགས་སྒྲུག་སྒྲུག་ཚང་མ་ཉིན་གཅིག་ལ་བརླག་མ་འཇོག་ལྟ་བུ།
བསམ་གྲོས་ལེགས་བསྡུར་ |  ༡དཔེ་ཆོས།  ཕན་ཚུན་སོ་སོའི་བསམ་བློ་ལ་གང་དྲན་པའི་གནད་དོན་རྣམས་གྲོས་བསྡུར་ལེགས་པར་བྱེད་པའི་དོན།      དཔེར་ན། ཚང་མས་བསམ་གྲོས་ལེགས་བསྡུར་གྱིས་ཕྱིས་འགྱོད་མེད་པ་ཞིག་བྱ་དགོས་ལྟ་བུ།
བསམ་ངན་ཕུང་སྦྱོར་ |  ༡དཔེ་ཆོས།  མི་བསམ་པ་ངན་པས་གཞན་པ་རྣམས་ཕུང་ལ་སྦྱོར་རྩིས་བྱེད་པའི་དོན།      དཔེར་ན། བསམ་ངན་ཕུང་སྦྱོར་མ་བྱེད་ལྟ་བུ།
བསམ་ཐོག་དོན་ཁེལ་ |  ༡དཔེ་ཆོས།  བསམ་པའི་དོན་རྣམས་བདེ་བླག་ཏུ་གྲུབ་པའི་དོན།      དཔེར་ན། ད་ལན་བསམ་ཐོག་དོན་ཁེལ་བྱུང་བས་ཧ་ཅང་སྐྱིད་ལྟ་བུ།
བསམ་བཏང་དྲན་སྐྱེས་ |  ༡དཔེ་ཆོས།  སྔར་གྱི་བསམ་གྲོས་ལ་མི་གནས་པར་གསར་སྤྲོས་འགྱུར་ལྡོག་བྱེད་པའི་དོན།      དཔེར་ན། ཟླ་བ་འབུམ་ཕྲག་འཆར་བའི་རྫིང་བུ་ལས། བོད་སྡོད་རྒྱ་དཔོན་རྣམས་ཀྱི་ཕོགས་ཐོབ་རྩ་ཆད་ལ་བརྟེན་ནང་ཟིང་འཕྲོག་བཅོམ་ཅི་ཆེ་བགྱིས་མཐར་ལམ་ཆས་དངུལ་འབབ་བྱུང་ཚེ་ཕྱིར་ལོག་བསྐྱོད་རྒྱུའི་ཁ་དན་བར་མི་དང་འབྲེལ་ཏེ། ལམ་ཆས་ཁྲི་དངུལ་བཅུ་སྐོར་སྤྲད་པ་བླངས་རྗེས་བསམ་བཏང་དྲན་སྐྱེས་ཀྱིས་སྤོ་ཀོང་རྒྱ་དམག་ཆེད་འབོད་ལམ་འཁེལ་རྫོང་གཞིས་དང༌། ལྷོ་ཁུལ་སྡེ་དགོན་གྱི་རྒྱུ་དངོས་ཁྱོན་ཆེ་འཕྲོག་བཅོམ་ཚོད་མེད་བྱས་འདུག་ལྟ་བུ།
བསྔགས་འོས་སྐྱོ་འོས་ |  ༡དཔེ་ཆོས།  དོན་དག་གཅིག་ལ་བསྟོད་བསྔགས་དང་སྐྱོ་གདུང་སེམས་ཁྲལ་གཉིས་ཀ་བྱེད་དགོས་ས་སྟེ།      དཔེར་ན། དམག་འཁྲུག་ཚ་པོ་བསྔགས་འོས་སྐྱོ་འོས་ཤིག་རྒྱག་གིན་འདུག་ལྟ་བུ།
བསྔོགས་བཤེར་རྩད་གཅོད་ |  ༡དཔེ་ཆོས།   བཅའ་ལག་གམ་གནད་དོན་གང་ཞིག་ལྷང་ལ་འབུད་ཆེད་ཞིབ་བཤེར་དང་ཁུངས་སྣེ་འཚོལ་བའི་དོན་ཏེ།      དཔེར་ན། འགྲེམ་སྟོན་ཁང་ནས་རྐུན་མར་ཤོར་བའི་གནའ་རྫས་དེ་ཕྱིར་རག་ཐབས་སུ་དོག་གནས་གང་སར་བསྔོགས་བཤེར་རྩད་གཅོད་བྱེད་ལྟ་བུ།
བསྟན་པ་རྒྱུས་བཤིག་ |  ༡དཔེ་ཆོས།  བསྟན་པ་རྒྱུས་ཡོད་ཀྱིས་བཤིག་པ་སྟེ། ཆ་རྒྱུས་ཡོད་མཁན་གྱིས་རང་ཕྱོགས་གཏོར་བཤིག་བྱེད་པའི་དཔེ།       དཔེར་ན། རང་ཕྱོགས་ཀྱི་ཇུས་གཞིའི་གནས་ཚུལ་བསྟན་པ་རྒྱུས་བཤིག་བྱེད་མི་རུང་ལྟ་བུ།
བསྟུན་བསྟུན་བྱེད་པ་ |  ༡དཔེ་ཆོས།  སྟུན་གང་ཐུབ་བྱེད་པ་སྟེ་སྤྲེལ་ལད་འཁྲབ་པའི་དཔེ།
བི་ཆུར་ཚ་པོ་ |  ༡དཔེ་ཆོས། ༡ཡུལ་སྐད། འཕེར་ཤ་ཚ་པོའི་དོན་ཏེ།      དཔེར་ན། འཇོན་རྒྱུ་མེད་པའི་བི་ཚུར་ཚ་པོ་ཞེས་པ་ལྟ་བུ།
བུད་སྟོངས་ཡུལ་གྱར་ |  ༡དཔེ་ཆོས།  ཁང་ཁྱིམ་ཞིག་རལ་ཏུ་སོང་ནས་མི་རྣམས་ཡུལ་གཞན་དུ་འཁྱར་བ།      དཔེར་ན། བུད་སྟོངས་ཡུལ་གྱར་གྱི་མི་ལྟ་བུ།
བུམ་ནང་མར་མེ་ |  ༡དཔེ་ཆོས།  བུམ་པའི་ནང་དུ་མར་མེ་གནས་པ་ལྟར། ནང་དུ་ཡོན་ཏན་འཛོམས་ཀྱང་ཕྱིར་མི་ངོམ་པའི་དོན།      དཔེར་ན། མཁས་པ་དེའི་ཡོན་ཏན་བུམ་ནང་མར་མེ་རེད་ལྟ་བུ།
བུམ་པ་གང་བྱོ་ |  ༡དཔེ་ཆོས།  རང་ལ་ཡོད་པའི་གདམས་ངག་སོགས་གང་ཡོད་སྤྲོད་པའི་དོན་ཏེ།      དཔེར་ན། སློབ་དཔོན་དེས་བུམ་པ་གང་བྱོས་ཚུལ་དུ་གདམས་ངག་ཡོངས་སུ་རྫོགས་པ་གནང་ལྟ་བུ།
བེའུ་ལྗང་འདྲིད་ |  ༡དཔེ་ཆོས།  གཞན་སེམས་འགྲོ་བའི་སྐད་ཆ་བཤད་པ་དང་དངོས་ཟོག་སོགས་སྤྲད་དེ་མགོ་སྐོར་བསླུ་བྲིད་བྱེད་པའི་དོན་ཏེ།      དཔེར་ན། བེའུ་ལྗང་འདྲིད་བྱས་ཏེ་མི་རྣམས་ལམ་ལོག་ཏུ་མ་ཁྲིད་ལྟ་བུ།
བོང་བ་གསེར་གཟིགས་ |  ༡དཔེ་ཆོས།  བོང་བ་གསེར་དུ་བརྩི་བ་ལྟར། དམན་པའམ་ཐ་ཤལ་བཟང་པོར་བརྩི་བའི་དཔེ་ཁེངས་སྐྱུང་གི་བརྗོད་ཚུལ་ཞིག
བོང་བུའི་སྤྱོད་པ་ |  ༡དཔེ་ཆོས།  ཟ་ཉལ་འཁྲིག་སྤྱོད་ཙམ་བྱས་ཏེ་སྡོད་པ་ལས་དོན་ལྡན་གྱི་བྱ་བ་གཞན་མི་བྱེད་པའི་དོན་ཏེ།      དཔེར་ན། བོང་བུའི་སྤྱོད་པ་ཙམ་བྱས་ཏེ་མི་ཚེ་བཟང་པོ་ཆུད་ཟོས་སུ་མ་གཏོང་ལྟ་བུ།
བྱ་ཁྲལ་བྱི་སོ་ |  ༡དཔེ་ཆོས།  གནས་དུས་དང་བསྟུན་ཏེ་མགོ་བདེ་དྲན་འཁྲུལ་བྱེད་པའི་དོན་ཏེ།      དཔེར་ན། བྱ་ཁྲལ་བྱི་སོ་ལྟ་བུའི་ལས་སྒྲུབ་མཁན་ཚོར་འབྲས་བུ་ཡག་པོ་མི་ཡོང་ལྟ་བུ།
བྱ་ཉལ་ཁྱི་ཉལ་ |  ༡དཔེ་ཆོས།  བྱ་དང་ཁྱི་ཡང་ཉལ་ཟིན་པ་སྟེ་མཚན་མོ་ཧ་ཅང་ཕྱི་པོའི་དཔེ།
བྱ་དཀའ་བྱེད་གཏད་ |  ༡དཔེ་ཆོས།  བྱེད་སྟངས་ཧ་ཅང་དཀའ་བའམ་བྱེད་མི་བདེ་བ་སྟེ།      དཔེར་ན། ནོར་འཁྲུལ་ཆུང་ཆུང་ཞིག་གིས་མི་ཕན་ཚུན་བར་བྱ་དཀའ་བྱེད་གཏད་ཀྱི་དོན་དག་ཆེན་པོ་ཞིག་བྱུང་ལྟ་བུ།
བྱ་དགུ་ལ་ཕྱི་ལང་བྱེད་པ་ |  ༡དཔེ་ཆོས། ༡བརྡ་རྙིང་། བྱས་ཚད་སྐྱོན་དུ་བཟུང་བ།
བྱ་བློ་བྱེད་བློ་ |  ༡དཔེ་ཆོས།  ལས་ཀ་བཟང་ངན་གང་རུང་བྱ་འདོད་དང་བྱེད་འདོད་ཡོད་པའི་བསམ་བློ།      དཔེར་ན། བྱ་བློ་བྱེད་བློའི་ངང་ནས་ལས་ཀ་ཉིན་འགྱངས་ཞག་འཕུལ་གྱིས་དངོས་སུ་ལག་ལེན་མ་བསྟར་ན་ཕྱིས་སུ་འགྱོད་སེམས་སྐྱེ་རྒྱུ་ལས་མེད་ལྟ་བུ།
བྱ་ཟིན་ཉ་ཟིན་ |  ༡དཔེ་ཆོས།  བློ་རྩེ་གཅིག་ཏུ་མི་གནས་པར་སེམས་གཞན་དུ་གཡེང་བའི་དོན་ཏེ།      དཔེར་ན། སློབ་སྦྱོང་བྱེད་སྐབས་བྱ་ཟིན་ཉ་ཟིན་ཙམ་གྱིས་མི་འོང་བའི་བློ་སེམས་རྩེ་གཅིག་ཏུ་བསྒྲིམས་ནས་བྱེད་དགོས་ལྟ་བུ།
བྱ་འཚོལ་བྱི་འཚོལ་ |  ༡དཔེ་ཆོས།  བྱ་དང་བྱི་བས་ཟས་འཚོལ་བ་ལྟར། ཟས་གོས་ཡུལ་ངེས་མེད་དམ་ཉིན་ལྟར་འཚོལ་བའི་དོན་ཏེ།      དཔེར་ན། འཚོ་བའི་རྟེན་གཞི་ཅི་ཡང་མེད་པར་བྱ་འཚོལ་བྱི་འཚོལ་བྱས་ཏེ་ཉི་མ་འཆོལ་དཀའ་ལྟ་བུ།
བྱ་རྒན་སྒྲོ་ཟད་ |  ༡དཔེ་ཆོས།  དོན་མེད་ཆུད་ཟོས་སུ་འགྲོ་བའི་དོན་ཏེ།      དཔེར་ན། གཞུང་གི་དངོས་ཟོག་རྣམས་བྱ་རྒན་སྒྲོ་ཟད་དུ་མ་སོང་བར་བདག་ཉར་དང་བེད་སྤྱོད་ཡག་པོ་གཏོང་རོགས་ལྟ་བུ།
བྱ་རྡོ་ལམ་འཕྲད་ |  ༡དཔེ་ཆོས།  བྱ་འཕུར་བ་དང་རྡོ་འཕངས་པ་དུས་གཅིག་ཏུ་ཁེལ་བ་ལྟར། ཕྱོགས་གཉིས་ཀར་བཀོད་སྒྲིག་དང་འཆར་གཞི་མེད་པར་མ་བསམ་ས་ནས་ཕོག་པའི་ཆག་སྒོ་སྟེ།      དཔེར་ན། བྱ་རྡོ་ལམ་འཕྲད་འདྲ་མ་བྱུང་ན་ལས་དོན་འདི་ཟླ་གསུམ་གྱི་ནང་ཚར་དུ་འཇུག་རྩིས་ཡོད་ལྟ་བུ།
བྱ་ཤ་སེན་བགོས་ |  ༡དཔེ་ཆོས།  བྱ་ཡི་ཤ་སེན་མོས་བཏོགས་ནས་ཚང་མ་ལ་བྱིན་པ་སྟེ། ཆ་སྙོམས་སུ་བགོས་པའི་དཔེ།       དཔེར་ན། ཁ་ཟས་ཉུང་ངུ་ལས་མེད་ཀྱང་བྱ་ཤ་སེན་བགོས་བྱས་ནས་བུ་གུ་རྣམས་ལ་བྱིན་ལྟ་བུ།
བྱ་སྐད་བྱེའུ་སྒྱུར་ |  ༡དཔེ་ཆོས།  བྱ་དེའི་སྐད་བྱེའུའི་སྐད་དུ་སྒྱུར་བ་ལྟར། སྣང་ཆུང་བྱེད་པའི་དོན་ཏེ།      དཔེར་ན། མི་སེར་ཕལ་བའི་ལས་དོན་ཡིན་ན་ཡང་བྱ་སྐད་བྱེའུ་སྒྱུར་མ་བྱེད་ལྟ་བུ།
བྱ་སྤུ་གནམ་གཏོར་ |  ༡དཔེ་ཆོས།  བྱ་སྤུ་གནམ་ལ་གཏོར་བ་ལྟར། ཁ་འཐོར་བའམ་ཞིག་ཚེ་སྟོབས་ཤུགས་མེད་པའམ་ཕྱིར་སྒྲིག་ཐབས་མེད་པའི་དོན་ཏེ།      དཔེར་ན། ཚོགས་པ་དེའི་ལས་མི་རྣམས་འཆམ་མཐུན་མ་བྱུང་བར་བྱ་སྤུ་གནམ་གཏོར་ལྟ་བུར་གྱུར་ལྟ་བུ།
བྱ་སྤུ་གནམ་འཐོར་ |  ༡དཔེ་ཆོས།  བྱ་སྤུུ་གནམ་ལ་འཐོར་བ་ལྟར། ཁ་འཐོར་བའམ་ཕན་ཚུན་མ་མཐུན་ན་སྟོབས་ཤུགས་ཉམས་ཤིང་གྱོང་གུད་ཕོག་པའི་དོན་ཏེ།      དཔེར་ན། རང་དམག་རྣམས་ཁ་མ་འཆམས་ནས་བྱ་སྤུ་གནམ་འཐོར་དུ་གྱུར་ལྟ་བུ།
བྱ་སྤུ་གནོན་ |  ༡དཔེ་ཆོས།  བྱ་སྒྲོ་གཅིག་འོག་གཅིག་མནན་ཡོད་པ་ལྟར། ལས་དོན་གཅིག་གི་རྗེས་གཅིག་མཐུད་པའམ་གཅིག་གི་འོག་ཏུ་གཅིག་འདུས་པའི་དོན་ཏེ།      དཔེར་ན། བྱ་སྤུ་གནོན་གྱི་ཚུལ་ལྟར་བྱེད་པ་ལས་ང་ཆེ་ཁྱོད་གཉན་གྱིས་དབང་ཤུགས་རྩོད་མི་རུང་ལྟ་བུ།
བྱས་པ་གཟོ་བ་ |  ༡དཔེ་ཆོས།  ཕན་བཏགས་པ་ལ་ཕན་ལན་འཇལ་བའི་དོན་ཏེ།      དཔེར་ན། མི་ཡ་རབས་ཀྱིས་བྱས་པ་གཟོ་བ་བརྗེད་མི་སྲིད། བྱས་པ་དྲིན་གཟོ་བ་ནི་མི་ཚུལ་ལྡན་ཚོས་བྱེད་འོས་པ་ཞིག་རེད་ལྟ་བུ།
བྱས་པ་ཆུད་མི་ཟ་བ་ |  ༡དཔེ་ཆོས།  བྱས་པའི་འབྲས་བུ་འཕྲོ་བརླག་ཏུ་མི་འགྲོ་བར་སྨིན་ངེས་པའི་དོན་ཏེ།      དཔེར་ན། མེས་པོ་དམ་པ་རྣམས་ཀྱིས་བྱས་པ་ཆུད་མི་ཟ་བ་བྱེད་པ་མི་རབས་གསར་བ་ཚོའི་ལས་འགན་རེད་ལྟ་བུ།
བྱས་པ་དྲིན་གཟོ་ |  ༡དཔེ་ཆོས།  བྱས་པ་ཤེས་པའི་སྒོ་ནས་དྲིན་ལན་འཇལ་བའི་དོན་ཏེ།      དཔེར་ན། དགེ་རྒན་དམ་པར་བྱས་པ་དྲིན་གཟོ་བྱེད་པ། བྱས་པ་དྲིན་གཟོ་མེད་པར་ཡ་ལན་མ་གུས་པ་བྱེད་པ་ལྟ་བུ།
བྱིན་ལྟོ་བསྐུལ་ལས་ |  ༡དཔེ་ཆོས།  གང་སྟེར་བའི་ལྟོ་ཟ་རྒྱུ་དང༌། གང་བསྐུལ་བའི་ལས་ཀ་བྱས་ཏེ་གཞན་གྱི་གཡོག་བྱེད་པའི་དོན་ཏེ།      དཔེར་ན། བྱིན་ལྟོ་བསྐུལ་ལས་བྱས་ཏེ་མི་ངོར་བལྟ་བ་ལས་ཅི་ཙམ་དཀའ་ན་ཡང་རང་གིས་འབད་ན་བཟང་ལྟ་བུ།
བྱིའུ་ཕྲུག་ཐང་གྱར་ |  ༡དཔེ་ཆོས།  བྱིའུ་ཕྲུག་ཐང་ལ་གྱར་བ་ལྟར། སྐྱབས་དང་མགོན་དཔུང་མེེད་པའི་དོན་ཏེ།      དཔེར་ན། བྱིའུ་ཕྲུག་ཐང་གྱར་ལྟར་དཀའ་ངལ་གྱི་དུས་སུ་སྐྱོབ་མཁན་ཁོ་རང་གཅིག་པོ་ཡིན་ལྟ་བུ།
བྱིའུ་འཛུལ་ |  ༡དཔེ་ཆོས།  བུ་གའམ་སྲུབས་ཀ་ཕྲ་མོ་དང༌། ནགས་ཚལ་ཚང་ཚིང་གི་གསེབ་ཏུ་བྱིའུ་ཐོགས་མེད་དུ་འཛུལ་བ་ལྟར་ཤར་འཛུལ་སྐྱོད་བྱེད་པའི་དཔེ།
བྱུར་ཆགས་སྣེ་འདོམས་ |  ༡དཔེ་ཆོས།  མི་འདོད་རྐྱེན་ངན་མང་པོ་འདུས་པ་སྟེ།      དཔེར་ན། བྱུར་ཆགས་སྣེ་འདོམས་མ་ཡོང་གོང་ལ་གནད་དོན་ཏེ་ཐག་གཅོད་བྱེད་དགོས་ལྟ་བུ།
བྲ་བོ་སུམ་གཤགས་ |  ༡དཔེ་ཆོས།  ཆ་གསུམ་དུ་བགོ་བའི་དཔེ།      དཔེར་ན། སྲན་མ་ཉིས་གཤགས་དང་བྲ་བོ་སུམ་གཤགས་བྱས་པ་ལྟ་བུ།
བྲག་གཏོར་རྡོ་གཤག་ |  ༡དཔེ་ཆོས།  བྲག་གཏོོོོར་བ་དང་རྡོ་གཤག་པ་ལྟར། ལས་དོན་གང་ཞིག་གི་ཆེད་ཐབས་ཤེས་འདྲ་མིན་བྱེད་པའི་དཔེ་སྟེ།      དཔེར་ན། ལས་གཞི་དེ་ལེགས་འགྲུབ་ཡོངས་ཕྱིར་བྲག་གཏོར་རྡོ་གཤག་ཅི་ཞིག་བྱེད་དགོས་ཀྱང་བྱེད་རྒྱུར་ཆོད་སེམས་བརྟན་པོ་ཡོད་ལྟ་བུ།
བྲག་བརྡབས་ཆུ་བཤལ་ |  ༡དཔེ་ཆོས།  མཁྲེགས་འབོལ་གྱི་དངོས་པོ་བཙོག་པ་རྣམས་བྲག་ལ་བརྡབས་ཤིང་ཆུ་ལ་བཤལ་དགོས་པ་ལྟར། བྱས་ཉེས་དང་ནོར་འཁྲུལ་ལ་སྐྱོན་འདོན་དག་ཐེར་བྱེད་དགོས་པའི་དཔེ།      དཔེར་ན། ཉེས་སྐྱོན་དང་ནོར་འཁྲུལ་བྱུང་བ་རྣམས་བྲག་བརྡབས་ཆུ་བཤལ་ལྟར་དག་བཅོས་བྱེད་དགོས་ལྟ་བུ།
བྲེ་གསོག་ཕུལ་གསོག་ |  ༡དཔེ་ཆོས།  བྲེ་གང་དང་ཕུལ་གང་བྱས་ཏེ་འབྲུ་རིགས་གསོག་པ་བཞིན་བྱ་བ་ག་རེ་ཡིན་ན་ཡང་རིམ་པ་བཞིན་དང་ཉུང་ངུ་ནས་འགོ་བརྩམས་དགོས་པའི་དཔེ།     དཔེར་ན། སློབ་སྦྱོང་བྲེ་གསོག་ཕུལ་གསོག་བྱེད་དགོས། རིམ་གྲོ་བྲེ་གསོག་ཕུལ་གསོག་ཞེས་པ་ལྟ་བུ།
བྲེ་ལོག་སྲང་ལོག་ |  ༡དཔེ་ཆོས།  འཇལ་བྱེད་བྲེ་དང༌། འདེགས་བྱེད་སྲང་དེ་ཡུལ་སྲོལ་སྤྱི་དང་མི་མཐུན་པར་གཡོ་སྒྱུ་བྱེད་པ་སྟེ།      དཔེར་ན། བྲེ་ལོག་སྲང་ལོག་མི་བྱེད་པར་དྲང་བདེན་གྱི་ཚོང་ཞིག་རྒྱག་ལྟ་བུ།
བླ་ཁྱེར་ཧོན་ཐོར་ |  ༡དཔེ་ཆོས།  བླ་ཚེ་གཞན་གྱིས་ཁྱེར་བ་བཞིན་འཇིགས་དངངས་སྐྱེས་པ་སྟེ།       དཔེར་ན། དགྲ་བོ་དཔའ་ཞུམ་སྟེ། བླ་ཁྱེར་ཧོན་ཐོར་གྱིས་ལག་པ་བཀྱག་སྟེ་མགོ་སྒུར་བ་ལྟ་བུ།
བློ་ཁ་ནང་འགུགས་ |  ༡དཔེ་ཆོས།  ཐབས་ཀྱིས་གཞན་སེམས་བྲིད་དེ་རང་ལ་རྒྱབ་རྟེན་དང་དཔུང་རོགས་འཚོལ་བའི་དོན་ཏེ།      དཔེར་ན། མི་མང་གི་བློ་ཁ་ནང་འགུགས་ཀྱིས་རང་གི་ལས་དོན་ལ་རྒྱབ་སྐྱོར་ཡོང་ཐབས་བྱེད་ལྟ་བུ།
བློ་ཁ་ཚུར་འཁོར་ |  ༡དཔེ་ཆོས།  གློ་སྙིང་གཞན་ལ་གཏོད་པའི་མི་ཞིག་གི་སེམས་རྗེས་སུ་ཚུར་ཁུག་པ་སྟེ།      དཔེར་ན། བློ་ཁ་ཚུར་འཁོར་གྱི་དགྲ་གྲོགས་སུ་ཡིན་ཡང་གཅིག་མཚུངས་ཀྱིས་གུས་ཞབས་བྱེད་ལྟ་བུ།
བློ་ཁ་རྩེ་གཅིག་ |  ༡དཔེ་ཆོས།  སེམས་ཀྱི་ནུས་པ་གཅིག་ཏུ་སྤུངས་པ་སྟེ།      དཔེར་ན། བློ་ཁ་རྩེ་གཅིག་གིས་སློབ་སྦྱོང་ལ་བརྩོན་པ་བྱེད་ལྟ་བུ།
བློ་གཅིག་སེམས་གཅིག་ |  ༡དཔེ་ཆོས།  སེམས་པ་བརྟན་ཅིང་བཅོས་མ་མིན་པའི་དོན་ཏེ།      དཔེར་ན། ང་ཁྱོད་ལ་བློ་གཅིག་སེམས་གཅིག་གིས་དགའ། བློ་གཅིག་སེམས་གཅིག་གིས་སློབ་སྦྱོང་བྱེད་ལྟ་བུ།
བློ་གཏད་ལིངས་བཅོལ་ |  ༡དཔེ་ཆོས།  སུ་ཞིག་ལ་ཡིད་ཆེས་གཙང་མ་བྱེད་པའམ་རེ་བ་ཡོངས་སུ་བཀལ་བའི་དོན་ཏེ།      དཔེར་ན། གྲོགས་པོར་བློ་གཏད་ལིངས་བཅོལ་གྱིས་དོན་དེ་བསྒྲུབ་རྒྱུར་རེ་བ་བྱས་ལྟ་བུ།
བློ་ངན་ལིང་སྐྱུར་ |  ༡དཔེ་ཆོས།    མ་རྟོགས་ལོག་རྟོག་ཐེ་ཚོམ་བཅས་པའི་བློ་ངན་ལིང་ངེར་གློད་པ།
བློ་ཐག་གཙང་བཅད་ |  ༡དཔེ་ཆོས།  སེམས་ཐག་རྩ་བ་ནས་སམ་མྱུར་དུ་བཅད་པའི་དོན་ཏེ།      དཔེར་ན། དམག་ལ་འགྲོ་རྒྱུར་བློ་ཐག་གཙང་བཅད་བྱས་ལྟ་བུ།
བློ་ཐག་རྦད་གཅོད་ |  ༡དཔེ་ཆོས།  སེམས་ཐག་གཙང་གཅོད་བྱེད་པའི་དོན་ཏེ།      དཔེར་ན། བློ་ཐག་རྦད་གཅོད་ཀྱིས་དོན་དེ་བྱེད་རྒྱུ་ཁས་ལེན་བྱས་ལྟ་བུ།
བློ་དཀར་སེམས་དཀར་ |  ༡དཔེ་ཆོས།  ལྷག་བསམ་རྣམ་དག་ཡིན་པའི་དོན་ཏེ།      དཔེར་ན། སྐྱོ་གདུང་གིས་མནར་སྐབས་བློ་དཀར་སེམས་དཀར་གྱི་གྲོགས་པོ་ཞིག་དང་ཐུག་ལྟ་བུ།
བློ་ཕམ་ཡི་ཆད་ |  ༡དཔེ་ཆོས།  སེམས་མ་མགུ་ནས་རེ་ཐག་ཆད་པའི་དོན་ཏེ།      དཔེར་ན། ཕ་མ་ལ་བློ་ཕམ་ཡི་ཆད་འབྱུང་དུ་མ་འཇུག་ལྟ་བུ།
བློ་ཕམ་ཡི་མུག་ |  ༡དཔེ་ཆོས།  ཡིད་མ་མགུ་ཞིང་སེམས་སྐྱོ་བའི་དོན་ཏེ།      དཔེར་ན། གྱོང་གུད་ཅུང་ཙམ་རག་སྐབས་བློ་ཕམ་ཡི་མུག་མི་བྱེད་པར་མདུན་བསྐྱོད་བྱེད་རྒྱུ་ངའི་རེ་བ་ཡིན་ལྟ་བུ།
བློ་བདེ་བག་ཕེབས་ |  ༡དཔེ་ཆོས།  བློ་བདེ་ལ་བབ་ཅིང་སེམས་པ་སྐྱིད་པོ་བྱུང་བའི་དོན་ཏེ།      དཔེར་ན། དམག་འཁྲུག་མཚམས་ཆོད་ནས་ཚང་མས་བློ་བདེ་བག་ཕེབས་ཀྱི་འཚོ་བར་རོལ་རྒྱུ་བྱུང་ལྟ་བུ།
བློ་བདེ་ཞེ་ལྷོད་ |  ༡དཔེ་ཆོས།  སེམས་མགུ་ཞིང་ཡིད་ལ་དཀའ་ངལ་མེད་པར་གྱུར་བའི་དོན་ཏེ།      དཔེར་ན། ལས་འགན་རྩིས་སྤྲོད་བྱས་རྗེས་བློ་བདེ་ཞེ་ལྷོད་ཀྱི་འཚོ་བ་ཞིག་སྐྱེལ་རྒྱུ་བྱུང་ལྟ་བུ།
བློ་བབ་སེམས་བབ་ |  ༡དཔེ་ཆོས།  ཡིད་མགུ་ཞིང་རངས་པ་སྟེ།      དཔེར་ན། དོན་དེར་ཕ་མ་གཉིས་ཀ་བློ་བབ་སེམས་བབ་བྱུང་འདུག་ལྟ་བུ།
བློ་འདས་བརྗོད་བྲལ་ |  ༡དཔེ་ཆོས།  དོན་རྐྱེན་གང་དེ་དྲན་ཡུལ་དུ་མེད་པའམ་བརྗོད་པར་དཀའ་བའི་དོན་ཏེ།      དཔེར་ན། ཨོ་རྩེད་འགྲན་བསྡུར་ནང་སྒྲོལ་མས་འཛམ་གླིང་གི་ཟིན་ཐོ་གཏོར་ཡོད་པ་ནི་བློ་འདས་བརྗོད་བྲལ་ཞིག་རེད་ལྟ་བུ།
བློ་རྩེ་གཅིག་སྒྲིམ་ |  ༡དཔེ་ཆོས།  རིག་པ་ཕྱོགས་གཅིག་ཏུ་གཏོད་པའམ་གཞན་ལ་མི་གཡེང་བའི་དོན་ཏེ།      དཔེར་ན། བློ་རྩེ་གཅིག་སྒྲིམ་གྱིས་སྤྱིི་བའི་ལས་དོན་ལ་ཧུར་ཐག་བྱེད་ལྟ་བུ།
བློ་རྩེ་གསར་རྙེད་ |  ༡དཔེ་ཆོས།  བསམ་བློ་གསར་དུ་འཁོར་བ་སྟེ།      དཔེར་ན། ལས་རིགས་མང་པོའི་ནང་ཉམས་ཞུགས་བྱས་པས་བློ་རྩེ་གསར་རྙེད་བྱུང་ལྟ་བུ།
བློ་ལྷད་དྲན་འཕྲུལ་ |  ༡དཔེ་ཆོས།  ཀུན་སློང་ངན་ལ་མི་དྲན་དགུ་དྲན་ཚ་པོ།      དཔེར་ན། གྲོགས་པོ་ཕན་ཚུན་བར་བློ་ལྷད་དྲན་འཕྲུལ་བྱེད་མི་རུང་ལྟ་བུ།
མ་གྲངས་གྲོལ་བ་ |  ༡དཔེ་ཆོས།  དུས་རྒྱུན་དུ་རྩེད་མོ་སོགས་ལ་གཡེང་ནས་དབང་པོའི་སྒོ་མི་སྡོམ་པའི་མི་བག་མེད་པ་དང་མི་སྲུན་པ་སྟེ།      དཔེར་ན། སྤྱོད་འཇུག་ཆེན་མོའི་ལེའུ་ལྔ་པར། མ་གྲངས་གྲོལ་བའི་ཁྲོད་གནས་ན། །བསྒྲིམས་ཏེ་རྨ་ཡི་བག་བྱེད་བཞིན། །ཞེས་གསུངས་སོ། །
མ་ཉེས་ཁ་ཡོག་ |  ༡དཔེ་ཆོས།  ཉེས་མེད་ལ་ཉེས་འཛུགས་བྱས་པའི་དོན་ཏེ།      དཔེར་ན། གཞན་ལ་མ་ཉེས་ཁ་ཡོག་བྱས་ན་ལས་འབྲས་ངན་པ་རང་ལ་འཁོར་ངེས་ཡིན་ལྟ་བུ།
མ་ཉེས་ཁག་གཡོགས་ |  ༡དཔེ་ཆོས།  ཉེས་མེད་ལ་ཉེས་འཛུགས་བྱས་པའི་དོན་ཏེ།      དཔེར་ན། གཞན་ལ་མ་ཉེས་ཁ་གཡོགས་མ་བྱེད་ལྟ་བུ། འདི་ལ་མ་ཉེས་ཁ་ཡོག་ཅེས་བྲིས་པའང་ཡོད།
མ་ཎི་འདོན་འདོན་ |  ༡དཔེ་ཆོས། 1. ༡ཟུར་ཆག ལྡ་བེ་ལྡིབ་བེ་ཞིག་བཤད་ནས་རྫོགས་རྒྱུ་མེད་པའི་དོན་ཏེ།      དཔེར་ན། རྙོག་དྲ་མ་ཎི་འདོན་འདོན་བྱས་ནས་མི་ལ་སུན་པོ་མ་བཟོ་ཞེས་པ་ལྟ་བུ། 2. ཡང་དང་བསྐྱར་དུའམ་ཐེངས་མ་མང་པོ་བཤད་པའི་དོན།      དཔེར་ན། ཨ་མས་རྒྱུན་དུ་ང་ལ་མི་ཡ་རབས་བྱེད་དགོས་ཚུལ་མ་ཎི་འདོན་འདོན་བྱེད་ལྟ་བུ།
མ་ཎི་འདྲེན་འདྲེན་ |  ༡དཔེ་ཆོས། 1. ༡ཟུར་ཆག སྐད་ཆ་བཤད་སྐབས་གཏན་ནས་ཐོགས་པ་མེད་པའི་དོན་ཏེ།      དཔེར་ན། མི་དེས་རྒྱུ་མཚན་མ་ཎི་འདྲེན་འདྲེན་བྱས་ལྟ་བུ། 2. སྐད་ཆ་ཡང་བཤད་བསྐྱར་བཤད་བྱས་པའི་དོན་ཏེ།      དཔེར་ན། མི་དེ་ར་བཟི་ནས་སྐད་ཆ་རྙིང་པ་རྣམས་མ་ཎི་འདྲེན་འདྲེན་བྱས་ལྟ་བུ།
མ་དག་ཡུས་ཆེ་ |  ༡དཔེ་ཆོས།  མི་དག་པ་ལ་དག་པར་རློམ་པ་དང་ལས་ཀ་སོགས་ཅི་ཡང་མ་བྱས་ནའང་མང་པོ་ཞིག་བྱས་ཚུལ་གྱི་བདེན་ཡུས་བཤད་པའི་དོན་ཏེ།      དཔེར་ན། མི་དེ་འོང་ཚེ་མ་དག་ཡུས་ཆེ་བཤད་ནས་སུན་དུ་འཇུག་ལྟ་བུ།
མ་དག་རྒྱུན་འབྱམས་ |  ༡དཔེ་ཆོས།  སྲོལ་ཀ་ངན་པ་དང་མ་དག་པ་རྣམས་བཅོས་མཁན་མ་བྱུང་སྟབས་དག་པར་རློམ་ནས་མུ་མཐུད་དུ་ལུས་པའི་དོན་ཏེ།      དཔེར་ན། གཞུང་དོན་འགྲེལ་སྟངས་དེ་ནི་མ་དག་རྒྱུན་འབྱམས་སུ་ཕྱིན་ནས་རེད་ལྟ་བུ།
མ་དགའ་ཞེ་འཛིན་ |  ༡དཔེ་ཆོས།  གཞན་གྱིས་སྐྱོན་བརྗོད་བྱས་པར་ཡིད་མ་དགའ་ནས་སྙིང་ལ་བཅངས་པའི་དོན་ཏེ།      དཔེར་ན། གཞན་ལ་མ་དགའ་ཞེན་འཛིན་གྱིས་འཁོན་ལན་སློག་པ་ནི་ཡ་རབས་ཀྱི་བྱ་སྤྱོད་མ་རེད་ལྟ་བུ།
མ་བགྲོས་རང་མཐུན་ |  ༡དཔེ་ཆོས།  མི་མང་གིས་མཉམ་དུ་གྲོས་མ་བྱས་ཀྱང་བསམ་པ་ངང་གིས་གཅིག་མཐུན་བྱུང་བའི་དོན་ཏེ།      དཔེར་ན། ཁྱིམ་ཚང་དབུལ་པོ་ལ་རོགས་སྐྱོར་བྱེད་རྒྱུ་དེར་མི་ཚང་མ་མ་བགྲོས་རང་མཐུན་བྱུང་ལྟ་བུ།
མ་བསྐུལ་དང་ལེན་ |  ༡དཔེ་ཆོས།  ལས་ཀ་སོགས་ལ་མི་གཞན་སྐུལ་མཁན་མེད་ཅིང་རང་ངོས་ནས་དང་དུ་བླངས་པའི་དོན་ཏེ།      དཔེར་ན། བྱིས་པ་ཚོ་མ་བསྐུལ་དང་ལེན་གྱིས་སློབ་གྲྭར་སོང་ལྟ་བུ།
མ་བསྐུལ་རང་མོས་ |  ༡དཔེ་ཆོས།  ཟུར་ནས་མི་གཞན་སྐུལ་ལྕག་གནང་མཁན་མེད་ཅིང་། རང་ཉིད་ངང་གིས་དགའ་བའི་དོན་ཏེ།      དཔེར་ན། ལས་ཀ་གང་ཡིན་ཡང་མ་བསྐུལ་རང་མོས་ཀྱིས་བྱས་ན་རང་ཉིད་ལ་དཀའ་ངལ་མེད་ལྟ་བུ།
མ་བསྒྲིགས་རང་འགྲིགས་ |  ༡དཔེ་ཆོས།  ཆེད་དུ་གཉེར་ནས་འབད་བརྩོན་མ་བྱས་ཀྱང་རང་བཞིན་གྱིས་སྟབས་ཁེལ་ནས་འགྲིགས་པའི་དོན་ཏེ།      དཔེར་ན། དེ་རིང་དངོས་གནས་རྟེན་འབྲེལ་མ་བསྒྲིགས་རང་འགྲིགས་རེད་འདུག་ལྟ་བུ།
མ་བསྒྲིགས་ལྷུན་གྲུབ་ |  ༡དཔེ་ཆོས།  འབད་རྩོལ་མ་བྱས་པར་རང་ཤུགས་ཀྱིས་གྲུབ་པ་སྟེ།      དཔེར་ན། ངལ་རྩོལ་ལ་མ་ལྟོས་པར་བྱས་འབྲས་ཀྱི་རྟེན་འབྲེལ་མ་བསྒྲིགས་ལྷུན་གྲུབ་ཡོང་མི་སྲིད་ལྟ་བུ།
མ་ཡིན་ཡིན་ཚུལ་ |  ༡དཔེ་ཆོས།  དངོས་གནས་མ་ཡིན་ནའང་ཡིན་པའི་ཁུལ་བྱས་པའི་དོན་ཏེ།      དཔེར་ན། ཁོས་མ་ཡིན་ཡིན་ཚུལ་གྱིས་མི་ལ་མགོ་བསྐོར་བཏང་ལྟ་བུ།
མ་རབས་ཐབས་རྡུགས་ |  ༡དཔེ་ཆོས།  གཤིས་ཀའམ་རང་བཞིན་ངན་ཞིང་བློ་བཀོད་པ་ཟད་པའི་མི་སྟེ།      དཔེར་ན། མ་རབས་ཐབས་རྡུགས་ནས་གྲོགས་མེད་ཁེར་རྐྱང་དུ་ལུས་ལྟ་བུ།
མ་རུངས་ཁོག་བཅུག་ |  ༡དཔེ་ཆོས།  གཞན་ལ་བསམ་པ་ངན་པ་བཅངས་པའི་དོན་ཏེ།      དཔེར་ན། མ་རུངས་ཁོག་བཅུག་གིས་ལས་ཀ་གཏན་ནས་བྱ་མི་རུང་ལྟ་བུ།
མཁས་ཐལ་ |  ༡དཔེ་ཆོས།  ཧ་ཅང་མཁས་རྟགས་ངོམ་དྲགས་པས་བླུན་རྟགས་བསྟན་པར་གྱུར་བའི་དོན།      དཔེར་ན། མཁས་ཐལ་ཤོར་བས་མཐར་ཁུངས་མ་འཁྱོལ་བ་ལྟ་བུ།
མཁས་རློམ་སྟོང་བཤད་ |  ༡དཔེ་ཆོས།   དོན་དངོས་ཐོག་ཅི་ཡང་མི་ཤེས་ནའང་སོ་སོའི་སེམས་ལ་རང་ཉིད་མཁས་པ་ཡིན་སྣང་སྐྱེས་ཏེ། ང་རྒྱལ་གྱིས་ཁ་ཕོ་འདོན་པ་དང་འུད་གཏམ་བཤད་པ་སྟེ།      དཔེར་ན། མཁས་རློམ་སྟོང་བཤད་ལ་ཉན་ན་དུས་ཚོད་འཕྲོ་བརླག་རེད་ལྟ་བུ།
མཁྲེགས་འདྲེད་འབོལ་ཟུག་ |  ༡དཔེ་ཆོས།  མཁྲེགས་པོའི་སྟེང་ནས་ཤུད་ཅིང་སྙི་མོའི་སྟེང་ལ་ཟུག་པ་སྟེ། དེའི་དོན་ནི། བཙན་པོ་ལ་ཐུག་ན་གཡོལ་ནས་འགྲོ་བ་དང་། གཉོམ་ཆུང་ལ་ཐུག་ན་ཐུབ་ཚོད་གཏོང་བ་ལ་གོ །      དཔེར་ན། ལས་གང་ཞིག་བྱས་ཀྱང་མཁྲེགས་འདྲེད་འབོལ་ཟུག་བྱས་ན་མི་བཟང་ལྟ་བུ།
མགལ་མེའི་འཁོར་ལོ་ |  ༡དཔེ་ཆོས།  ཤིང་དུམ་མམ་དབྱུག་པ་དང་། ཤིང་ཐུར་སོགས་ཀྱི་སྣེ་མོ་མེ་ལ་བསྒྲོན་ནས་བསྐོར་ན་མེ་ལྕེའི་དབྱིབས་དེ་འཁོར་ལོའི་དབྱིབས་ལྟར་གོར་གོར་ཆགས་པ་དེ་ལ་ཟེར་བ་དང་། མགོ་འཁོར་བའམ་མགོ་འཐོམས་པའི་དཔེ་སྟེ། དེའི་དོན་ནི་རྒྱུ་མཚན་དང་གནད་དོན་ལ་མགོ་འཐོམས་ནས་དབྱེ་ཞིབ་ཀྱི་ནུས་པ་ཟད་པའམ་མེད་པར་གོ་བ་ཡིན།      དཔེར་ན། མགོ་བོ་མགལ་ལེའི་འཁོར་ལོ་ལྟར་འཁོར་འདུག་ལྟ་བུ།
མགོ་གར་བསྟན་རྐུབ་གར་གཏད་ |  ༡དཔེ་ཆོས།  གནས་ཚུལ་གྱི་ཁུངས་ལུང་དང་འབྱུང་རྐྱེན་སྔ་ཕྱི་སོགས་ལ་ཞིབ་མོ་བརྟགས་ནས་ར་སྤྲོད་གསལ་པོ་བྱུང་ཡོད་པའི་དཔེ་སྟེ།      དཔེར་ན། སོ་མྱུལ་བའི་མགོ་གར་བསྟན་རྐུབ་གར་གཏད་ཀྱི་གནས་ཚུལ་ཆ་ཚང་ང་ཚོས་གསལ་པོ་ཤེས་རྟོགས་བྱུང་ལྟ་བུ།
མགོ་ཐར་དཔུང་འཛུད་ |  ༡དཔེ་ཆོས།  མགོ་ནང་ལ་བསྲིངས་ནས་ཐར་མ་ཁ་དཔུང་བ་ནང་ལ་ཚུད་ཐབས་བྱེད་པ་སྟེ། དེའི་དོན་ནི་གོ་སྐབས་ཅུང་ཟད་ཐོབ་པའམ་གླགས་ཅུང་ཟད་རྙེད་པ་དང་དམ་འཛིན་བྱས་ནས་ཧམ་པ་ཇེ་ཆེར་འགྲོ་བའི་དཔེ།      དཔེར་ན། ཁོས་ལས་ཀ་འདིར་མགོ་ཐར་དཔུང་འཛུད་བྱས་སོང་ལྟ་བུ།
མགོ་ཐོག་གཡམ་སེལ་ |  ༡དཔེ་ཆོས།  རང་གི་འགན་རྣམས་རང་གི་ནུས་པ་ལ་བརྟེན་ནས་སྒྲུབ་པ་དང་། རང་གི་གནད་དོན་རྣམས་རང་ཉིད་ཀྱིས་ཁུངས་སྐྱེལ་བྱེད་པའི་དོན་ཏེ།      དཔེར་ན། གནད་དོན་དེ་མགོ་ཐོག་གཡམ་སེལ་གྱིས་ཞི་འཇགས་སུ་གཏོང་ཐབས་བྱེད་ཀྱི་ཡོད་ལྟ་བུ།
མགོ་ཐོག་ལག་བཞག་ |  ༡དཔེ་ཆོས། 1. དོ་དོ་དན་དན་བྱུང་བའམ་བྱས་པའི་དོན་ཏེ།      དཔེར་ན། རྩིས་ཞིབ་མགོ་ཐོག་ལག་བཞག་བགྱིས་ལྟ་བུ། 2. ལག་སྟོང་དུ་ཡོང་བའི་དཔེ་སྟེ།      དཔེར་ན། འཛིན་གྲྭ་ལ་ཡོང་སྐབས་སློབ་དེབ་སོགས་ཅི་ཡང་འཁྱེར་རྒྱུ་མེད་པར་མགོ་ཐོག་ལག་བཞག་གིས་ཡོང་ན་མི་འགྲིག་ལྟ་བུ།
མགོ་དམ་མཇུག་ལྷོད་ |  ༡དཔེ་ཆོས།   བྱ་བ་ཅི་ཞིག་ཡིན་ཡང་དང་པོ་འགོ་བརྩམས་དུས་ཡག་པོ་བྱས་ནས་ཡིན་མདོག་ཁ་བོ་བྱས་ནའང་མཇུག་སྐྱོང་མ་ཐུབ་པའམ་མ་འཁྱོངས་བའི་དཔེ།      དཔེར་ན། བྱ་བ་ཅི་ཞིག་སྒྲུབ་ཀྱང་མགོ་དམ་མཇུག་ལྷོད་བྱ་མི་རུང་ལྟ་བུ།
མགོ་བཀྲུས་གདོང་དག་ |  ༡དཔེ་ཆོས།  འདི་ལ་མགོ་བཀྲུས་མཇིང་དག་ཅེས་དང་། མགོ་ཁྲུས་གདོང་དག་ཅེས་འབྲི་བའི་སྐབས་སུ་དག་ཆའི་ཐད་ལ་མི་འདྲ་བའི་ཁྱད་པར་ཕྲན་བུ་ཡོད་ནའང་། གོ་དོན་ནི་གཅིག་པ་ཡིན། ཚིག་གི་ངོ་གདོང་གི་གོ་བ་ནི་མགོ་བཀྲུས་ནས་བཞིན་རས་སམ་ཁ་ངོའི་ཚི་དྲེག་དག་ཅིང་གཙང་མར་གྱུར་པ་སྟེ། དོན་དག་ངོ་མ་ནི། མི་ངན་པ་རྣམས་ཁ་བཟང་བར་འཁོར་བའི་དཔེ་སྟེ།      དཔེར་ན། གཞུང་ཡིག་རྙིང་པ་ལས། ཉེས་པ་ཅི་བྱུང་རང་ནས་མགོ་ཁྲུས་གདོང་དག་ཞུ་རྒྱུ་གལ་ཆེ་ཞེས་གསུངས་པ་ལྟ་བུ།
མགོ་བཀྲུས་མཇིང་དག་ |  ༡དཔེ་ཆོས།  འདི་ལ་མགོ་བཀྲུས་མཇིང་དག་ཅེས་དང་། མགོ་ཁྲུས་གདོང་དག་ཅེས་འབྲི་བའི་སྐབས་སུ་དག་ཆའི་ཐད་ལ་མི་འདྲ་བའི་ཁྱད་པར་ཕྲན་བུ་ཡོད་ནའང་། གོ་དོན་ནི་གཅིག་པ་ཡིན། ཚིག་གི་ངོ་གདོང་གི་གོ་བ་ནི་མགོ་བཀྲུས་ནས་བཞིན་རས་སམ་ཁ་ངོའི་ཚི་དྲེག་དག་ཅིང་གཙང་མར་གྱུར་པ་སྟེ། དོན་དག་ངོ་མ་ནི། མི་ངན་པ་རྣམས་ཁ་བཟང་བར་འཁོར་བའི་དཔེ།      དཔེར་ན། གཞུང་ཡིག་རྙིང་པ་ལས། ཉེས་པ་ཅི་བྱུང་རང་ནས་མགོ་ཁྲུས་གདོང་དག་ཞུ་རྒྱུ་གལ་ཆེ་ཞེས་གསུངས་པ་ལྟ་བུ།
མགོ་བཏགས་ལུས་གཏད་ | ༡དཔེ་ཆོས།  ཁ་ཞེ་གཉིས་མེད་ཀྱིས་མགོ་སྒུར་བའམ། མགོ་འབུལ་ལུས་འབུལ་བྱས་པའི་དོན་ཏེ།      དཔེར་ན། དགྲ་བོས་མགོ་བཏགས་ལུས་གཏད་བྱས་ན་མཆན་གྱི་བུ་བཞིན་བྱམས་དགོས་ལྟ་བུ།
མགོ་བདེ་དྲན་འཕྲུལ་ |  ༡དཔེ་ཆོས།  མི་གཡོ་སྒྱུ་ཆེ་ཞིང་དྲན་རྒྱུ་མང་བའི་དོན་ཏེ།      དཔེར་ན། མགོ་བདེ་དྲན་འཕྲུལ་ཆེ་ན་མཐའ་མཇུག་ཕུང་བའི་རྒྱུ་ལྟ་བུ།
མགོ་བོ་ཞོ་འདག་ |  ༡དཔེ་ཆོས།  ཉེས་བརྡུང་ཐལ་དྲགས་ནས་མགོ་བོ་ཤ་ཉོག་རུས་ཉོག་ལ་བཏང་བའི་དཔེ་སྟེ།      དཔེར་ན། གཡུལ་སའི་བཟུང་དམག་ལ་མགོ་བོ་ཞོ་འདག་བྱས་འདུག་ལྟ་བུ།
མགོ་མཇུག་གོ་ལྡོག་ |  ༡དཔེ་ཆོས།  གོང་འོག་འཁྲུག་པའམ་གོ་རིམ་ཕྱིན་ཅི་ལོག་པའི་དོན་ཏེ། དངོས་ཡོད་གནས་ཚུལ་དང་མ་བསྟུན་པའི་དཔེ།      དཔེར་ན། བྱ་བའི་མགོ་མཇུག་གོ་ལྡོག་ན། །གྲུབ་འབྲས་ནམ་མཁའི་འཇའ་མཚོན་རེད། །ཅེས་པ་ལྟ་བུ།
མགོ་མཇུག་མེད་པ་ |  ༡དཔེ་ཆོས། 1. འགྲོ་སྟངས་དང་སྒྲིག་ལམ་རྦད་དེ་མེད་པའི་དོན་ཏེ།      དཔེར་ན། ལས་ཀ་བྱེད་སྟངས་མགོ་མཇུག་མེད་པ་འདི་འདྲ་ག་རེ་རེད་ལྟ་བུ། 2. དཔེ་ཆའི་ཤོག་ངོས་དང་པོ་དང་མཐའ་མ་གཉིས་མ་ཚང་བའི་དོན་ཏེ།      དཔེར་ན། གནའ་དཔེ་འདི་ལ་མགོ་མཇུག་མེད་པས་ཕངས་པ་ལ་ཨང་ལྟ་བུ།
མགོ་མེད་དཔུང་རོང་ |  ༡དཔེ་ཆོས།  མགོ་མཇུག་མེད་པའམ་སྒྲིག་ཁྲིམས་མེད་པ་དང་འགྲོ་སྟངས་འདུག་སྟངས་ཡག་པོ་མེད་པའི་དཔེ་སྟེ།      དཔེར་ན། མགོ་མེད་དཔུང་རོང་མི་དང་མི་མཐུན་ལྟ་བུ།
མགོ་མེད་མཇུག་མེད་ |  ༡དཔེ་ཆོས། 1. ཡི་གེ་དང་ལས་ཀ་སོགས་ཆ་ཚང་བ་མེད་པ། 2. གོ་རིམ་མེད་པའམ་སྒྲིག་ཁྲིམས་མེད་པ།
མགོ་མེད་རྔ་མེད་ |  ༡དཔེ་ཆོས།  མགོ་དང་རྔ་མ་མེད་པ་ལྟར། ལས་གང་ཞིག་ལ་འཆར་གཞི་མེད་ཅིང་མཐའ་མི་འཁྱོངས་པའི་དོན།      དཔེར་ན། མགོ་མེད་རྔ་མེད་ཀྱི་ལས་མ་བྱེད་ལྟ་བུ།
མགོ་ཞགས་ཞགས་ |  ༡དཔེ་ཆོས། ༡ཡུལ་སྐད། ལས་དོན་ནམ་སྐད་ཆ་ཤུགས་ཧ་ཅང་ཤུགས་ཆེན་པོའི་དཔེ་སྟེ།      དཔེར་ན། ཤགས་མགོ་ཞགས་ཞགས་ཤིག་བྱས་ལྟ་བུ།
མགོ་འབུལ་ལུས་འབུལ་ |  ༡དཔེ་ཆོས།  ཁ་ཞེ་གཉིས་མེད་ཀྱིས་མགོ་བཏགས་ཞུས་པའམ་མགོ་སྒུར་བའི་དོན་ཏེ།      དཔེར་ན། དགྲ་བོས་མགོ་འབུལ་ལུས་འབུལ་བྱས་ལྟ་བུ།
མགོ་འོག་མཇིང་ཚུད་ |  ༡དཔེ་ཆོས།  རང་ཉིད་གང་གི་ཁོངས་སུ་གཏོགས་སའི་ཚོགས་པ་དང་སྒྲིག་འཛུགས་སོ་སོའི་སྒྲིག་ཁྲིམས་ཡག་པོ་བྱས་ནས་ཁུར་བའི་དཔེ།      དཔེར་ན། མགོ་འོག་མཇིང་ཚུད་ཀྱི་བཀའ་བཀོད་དང་ལེན་བྱས་ནས་ལས་ཀ་ལེགས་སྒྲུབ་ཡོང་ངེས་ཡིན་ལྟ་བུ།
མགོ་འོག་ལུས་ཆུག་ |  ༡དཔེ་ཆོས།  རང་ཉིད་གང་གི་ཁོངས་སུ་གཏོགས་སའི་ཚོགས་པ་དང་སྒྲིག་འཛུགས་སོ་སོའི་སྒྲིག་ཁྲིམས་ཡག་པོ་བྱས་ནས་ཁུར་བའི་དཔེ།      དཔེར་ན། བཙན་གཉོམ་གྱི་དབྱེ་བ་མེད་པར་ཚང་མ་མགོ་འོག་ལུས་ཆུག་དགོས་ལྟ་བུ།
མགོ་ཡོད་མཇུག་ཡོད་ |  ༡དཔེ་ཆོས།  ཉམས་མྱོང་ཅན་གྱི་རྒན་པ་ཚོས་གཞོན་པ་རྣམས་ལ་ལམ་སྟོན་བྱེད་པ་དང་གཞོན་པ་ཚོས་རྒན་པའི་ཁ་ལེན་ཚིག་རྩི་བྱེད་པའི་དཔེ་སྟེ།      དཔེར་ན། ཁྱིམ་ཚང་ཡ་རབས་ཀྱི་ཁྱིམ་མི་རྣམས་མགོ་ཡོད་མཇུག་ཡོད་ཤ་སྟག་རེད་ལྟ་བུ།
མགོ་ལ་མེ་ཤོར་ |  ༡དཔེ་ཆོས།  ཛ་དྲག་དང་བྲེལ་འཚབ་ཧ་ཅང་ཆེ་བའི་དཔེ་སྟེ།      དཔེར་ན། ལས་བྲེལ་ཆེ་བས་མགོ་ལ་མེ་ཤོར་ཀྱང་གསོད་ལོང་མི་འདུག་ལྟ་བུ།
མགོ་ལ་རྣ་འབྱར་ |  ༡དཔེ་ཆོས།  ཆ་ཚང་བའམ་མཉམ་དུ་སྦྲེལ་བ་སྟེ།      དཔེར་ན། ཅ་ལག་ཆེ་ཆུང་མེད་པར་མགོ་ལ་རྣ་འབྱར་གྱིས་རྩིས་སྤྲོད་བྱས་ཡོད་ལྟ་བུ།
མགོ་ལ་སྤུ་སྐྱེས་ |  ༡དཔེ་ཆོས།  ཕོ་མོ་དང་རྒན་གཞོན་གྱི་དབྱེ་བ་མེད་པར་མི་ཚང་མ་སྟེ།      དཔེར་ན། ཁོར་ཡུག་སྲུང་སྐྱོབ་བྱ་རྒྱུའི་ཐད་མགོ་ལ་སྤུ་སྐྱེས་ཚང་མས་འགན་ངེས་པར་ལེན་དགོས་ལྟ་བུ།
མགོ་ལས་དཔུང་མཐོ་ |  ༡དཔེ་ཆོས།  རྒན་གཞོན་ནམ་གོ་རིམ་མི་རྩི་བའི་མི་སྤྱོད་པ་ངན་པའམ་ཧམ་པ་ཆེན་པོ་སྟེ།      དཔེར་ན། མགོ་ལས་དཔུང་མཐོ་བྱེད་རྒྱུ་མེད་ལྟ་བུ།
མགོ་ལས་རྨ་ཆེ་བ་ |  ༡དཔེ་ཆོས།  དོན་དག་ཆུང་ཆུང་ཞིག་གིས་རྒྱུ་རྐྱེན་བྱས་ནས་རྙོག་གྲ་ཆེན་པོ་ཆགས་པ་སྟེ།      དཔེར་ན། གནས་ཚུལ་ཆུང་ཆུང་ཡིན་དུས་ཐག་གཅོད་ཡག་པོ་མ་བྱས་ཚེ་མགོ་ལས་རྨ་ཆེ་བ་ཆགས་ན་རང་གཞན་ཚང་མར་སྡོད་བཟོད་མི་བདེ་བ་ཡོང་ཉེན་ཆེ་ལྟ་བུ།
མགོ་ལུས་མཚུངས་པ་ |  ༡དཔེ་ཆོས།  མགོ་མཇུག་མཐུན་པའམ་ཆ་ཚད་སྙོམས་པ་སྟེ།      དཔེར་ན། གཏམ་མགོ་ལུས་མཚུངས་པ་ཞིག་ཤོད་ལྟ་བུ།
མགོ་སྔས་སྦྲེལ་བ་ |  ༡དཔེ་ཆོས།  ཁ་འབྲལ་བ་མེད་པའི་དོན་ཏེ།   དཔེར་ན། མི་ངན་ཁ་ཤས་ཀྱིས་ནམ་རྒྱུན་མགོ་སྔས་སྦྲེལ་བ་ལྟར་བྱས་ནས་ལྐོག་ཏུ་བྱ་སྤྱོད་ངན་པ་སྤེལ་གྱི་འདུག་ལྟ་བུ།
མགོ་སྦོས་མིག་འཁྲུལ་ |  ༡དཔེ་ཆོས།  མགོ་བོ་རྨོངས་པའམ་འཐོམས་པ་དང་མིག་གིས་མཐོང་ཉེས་བྱས་པའི་དོན་ཏེ།      དཔེར་ན། མགོ་སྦོས་མིག་འཁྲུལ་གྱིས་ཐག་གཅོད་བྱས་པ་ནི་ནོར་འཁྲུལ་རེད་ལྟ་བུ།
མགྲིན་གཅིག་ |  ༡དཔེ་ཆོས།  སྐད་ཆ་ཚང་མ་མགྲིན་པ་གཅིག་བརྒྱུད་ནས་ཡོང་བ་ལྟར། མི་ཚང་མའམ་ཡང་ན་མི་ཁ་ཤས་དང་། ཚོགས་པ་སོགས་ཀྱིས་སྐད་ཆ་བཤད་པའི་ནང་དོན་རྣམས་གཅིག་པ་གཅིག་རྐྱང་ཡིན་པའི་དོན།      དཔེར་ན། དོན་དག་འདིའི་ཐད་ལ་ང་ཚོ་ཚང་མ་མགྲིན་གཅིག་ཡིན་ལྟ་བུ།
མགྲིན་གཅིག་དབྱངས་གཅིག་ |  ༡དཔེ་ཆོས།  མི་ཚང་མས་བསམ་བློ་མཐུན་པ་སྟེ། ཁ་གཅིག་གྲག་ཡིན་པའི་དཔེ་སྟེ།      དཔེར་ན། མི་ཚང་མ་མགྲིན་གཅིག་དབྱངས་གཅིག་རེད་ལྟ་བུ།
མགྲིན་དབྱངས་གཅིག་གྱུར་ |  ༡དཔེ་ཆོས།  ཁ་ནས་བཤད་པའི་སྐད་ཆ་ཚང་མ་གཅིག་གྱུར་རམ་གཅིག་མཐུན་ཡིན་པའི་དཔེ་སྟེ།      དཔེར་ན། མི་ཚང་མས་མགྲིན་དབྱངས་གཅིག་གྱུར་གྱི་སྒོ་ནས་དམག་འཁྲུག་མཚམས་འཇོག་བྱ་དགོས་པའི་རེ་བ་བཏོན་ལྟ་བུ།
མང་ཁ་ཉུང་ཉན་ |  ༡དཔེ་ཆོས།  མི་མང་པོས་བཤད་པའི་སྐད་ཆ་ལ་མི་ཉུང་བས་ཡག་པོ་བྱས་ནས་ཉན་པ་སྟེ།      དཔེར་ན། མང་ཁ་ཉུང་ཉན་བྱས་ན་ལས་ཀ་ལེགས་འགྲུབ་ཡོང་ལྟ་བུ། མང་ཁ་ཉུང་ལེན་ཞེས་བྲིས་པའང་ཡོད།
མང་འཐེན་ཉུང་སྣོན་ |  ༡དཔེ་ཆོས།  མང་པོ་ཡོད་པའི་ཁ་ནས་བླངས་ཏེ་ཉུང་ངུའི་ཁ་ལ་བཞག་པའམ་ཉུང་ངུའི་ཁ་ལ་སྣོན་པ་བཏབ་པའི་དོན་ཏེ།      དཔེར་ན། ལག་སྤོལ་རྩེ་མཁན་རྣམས་མང་འཐེན་ཉུང་སྣོན་བྱས་ནས་མི་གྲངས་མང་ཉུང་མེད་པར་བཟོས་ལྟ་བུ།
མངོན་ལྐོག་རྒྱབ་མདུན་ |  ༡དཔེ་ཆོས།  རྒྱབ་དང་མདུན་མི་མཚུངས་པ་ལྟར། མངོན་ནས་བཤད་རྒྱུ་ཞིག་དང་ལྐོག་ནས་ལས་རྒྱུ་གཉིས་ཡོད་པའི་དོན།      དཔེར་ན། མངོན་ལྐོག་རྒྱབ་མདུན་གྱི་ལས་མ་བྱེད་ལྟ་བུ།
མངོན་སུམ་གསལ་ཐོན་ |  ༡དཔེ་ཆོས།   ཕྱི་ལ་དངོས་སུ་གསལ་པོ་བྱས་ནས་བུད་པའི་དོན་ཏེ།      དཔེར་ན། གནས་ཚུལ་ཚང་མ་མངོན་སུམ་གསལ་ཐོན་བྱུང་ལྟ་བུ།
མངོན་སུམ་གསལ་རྗེན་ |  ༡དཔེ་ཆོས།  ཧ་ཅང་གསལ་པོ་ཡིན་པའི་དོན་ཏེ།      དཔེར་ན། སུས་བལྟས་ཀྱང་གནད་དོན་ཡོད་པ་མངོན་སུམ་གསལ་རྗེན་ཡིན་ལྟ་བུ།
མངོན་སུམ་འཛེམས་མེད་ |  ༡དཔེ་ཆོས།  གཞན་གྱི་མདུན་དུ་བྱ་བ་ངན་པ་བསྒྲུབ་རྒྱུར་ངོ་ཚའམ་འཛེམས་དོགས་ཅི་ཡང་མི་བྱེད་པ་སྟེ།      དཔེར་ན། མངོན་སུམ་འཛེམས་མེད་ཀྱིས་མི་ལ་བཀའ་ལོག་གླེང་འགེལ་མ་བྱེད་ལྟ་བུ།
མཆོག་གསུམ་དཔང་འཕེར་ |  ༡དཔེ་ཆོས།  རང་ཉིད་ཀྱིས་སྒྲུབ་བཞིན་པའི་ལས་དོན་དེ་དྲང་པོ་དྲང་བཞག་ཡིན་པར་རང་ལ་གདེང་ཚོད་དང་ཡིད་ཆེས་ཡོད་པའི་དོན་ཏེ།      དཔེར་ན། མཆོག་གསུམ་དཔང་འཕེར་གྱིས་ལས་ཀ་བྱས་ན་གཞན་གྱིས་ཅི་བཤད་ཀྱང་དེ་ལ་ཞེད་དགོས་དོན་གཏན་ནས་མེད་ལྟ་བུ།
མཇུག་གནོན་རྒྱབ་གཉེར་ |  ༡དཔེ་ཆོས།  རྒྱབ་སྐྱོར་དང་རོགས་རམ།      དཔེར་ན། ང་ཚོའི་ངོས་ནས་མཇུག་གནོན་རྒྱབ་གཉེར་ག་རེ་དགོས་ན་བྱེད་རྐྱང་ཡིན་ལྟ་བུ།
མཉམ་འགྲོ་མཉམ་འདུག་ |  ༡དཔེ་ཆོས།  མཉམ་དུ་འགྲོ་དང་མཉམ་དུ་འདུག་པ་ལྟར། ལས་གང་ཞིག་སྒྲུབ་ཀྱང་རོགས་རེས་ཀྱིས་རྒྱབ་སྐྱོར་བྱེད་པའི་དོན།      དཔེར་ན། མཉམ་འགྲོ་མཉམ་འདུག་གིས་ལས་སྒྲུབ་པ་ལྟ་བུ།
མཐའ་གསལ་མཐིལ་མཐོང་ |  ༡དཔེ་ཆོས།  གནས་ཚུལ་ཚང་མ་ལྷང་ལ་བུད་ནས་ར་སྤྲོད་གསལ་པོ་བྱུང་བ།      དཔེར་ན། བྱ་ངན་བསྒྲུབས་པ་མཐའ་གསལ་མཐིལ་མཐོང་བྱས་སོང་ལྟ་བུ།
མཐུ་བསྡོངས་དཔུང་བསྡོངས་ |  ༡དཔེ་ཆོས།  མཐུ་སྟོབས་དང་དཔུང་ཤུགས་ཕྱོགས་གཅིག་ལ་མཉམ་དུ་བསྒྲིལ་བའམ་བསྡོངས་པའི་དོན།      དཔེར་ན། མཐུ་བསྡོངས་དཔུང་བསྡོངས་ཀྱིས་དགྲ་སྡེ་ཆམ་ལ་ཕབ་ལྟ་བུ།
མཐོ་འབྱར་དམའ་རྡུང་ |  ༡དཔེ་ཆོས།   བཙན་པོ་དང་དབང་དྲག་ཅན་ཚོར་སྤྲེལ་ལད་འཁྲབ་ནས་ཁ་ཡག་ངོ་དགའ་བྱེད་པ་དང་། གཉོམ་ཆུང་དང་འཁོས་ཀ་ཞན་པོ་ཚོར་བརྙས་བཅོས་བྱས་ནས་ཐུབ་ཚོད་གཏོང་བའི་དོན།      དཔེར་ན། མཐོ་འབྱར་དམའ་རྡུང་བྱེད་པ་དེ། །མི་གཤིས་ངན་པའི་རང་རྟགས་ཡིན། །ཁོའི་མཐོ་འབྱར་དམའ་རྡུང་གི་བྱ་སྤྱོད་ལ་མི་རྣམས་ཞེན་པ་གཏིང་ནས་ལོག་ལྟ་བུ།
མཐོང་ཐོས་དོགས་གསུམ་ |  ༡དཔེ་ཆོས།  མིག་གིས་མཐོང་བ་དང་། རྣ་བས་གོ་བ་དང་། ཡིད་ཀྱིས་དོགས་པ་ཟ་བ་སྟེ་གསུམ་མོ། །     དཔེར་ན། ཁོ་རྐུན་མ་ཡིན་མིན་ང་ལ་མཐོང་ཐོས་དོགས་གསུམ་རྩ་བ་ནས་མེད་ལྟ་བུ།
མཐོང་ཐོས་དྲན་རེག་ |  ༡དཔེ་ཆོས།  མིག་གིས་མཐོང་བ། རྣ་བས་གོ་བ། ཡིད་ཀྱིས་དྲན་པ། ལུས་ཀྱིས་རེག་པ་བཅས་སོ། །     དཔེར་ན། སངས་རྒྱས་ཐུགས་རྗེ་ཅན་གྱི་སྐུ་བརྙན་ལྟ་བས་ཆོག་མི་ཤེས་ཤིང༌། མཐོང་ཐོས་དྲན་རེག་ཙམ་གྱིས་ཀྱང་མྱ་ངན་ལས་འདས་པའི་ས་བོན་ཁྱད་པར་ཅན་འཇོག་ནུས་པ་ཞིག་བཞེངས་ལྟ་བུ།
མཐོང་ཐོས་རྙོག་བཟོ་ |  ༡དཔེ་ཆོས།  སྤྱོད་ཡུལ་ཐམས་ཅད་ལ་ཟིང་ཆ་སློང་བ།
མཐོང་དགའ་ཐོས་དགའ་ |  ༡དཔེ་ཆོས།  མིག་གིས་མཐོང་བ་དང་རྣ་བས་ཐོས་ན་དགའ་བ་སྟེ། གནས་ཚུལ་གསར་བ་རིག་པ་དང་གོ་བ་ལ་དགའ་མཁན།      དཔེར་ན། མི་ལ་ལ་མཐོང་དགའ་ཐོས་དགའ་ཧ་ཅང་ཆེ་ལྟ་བུ།
མདའ་ཉེ་འབེན་རྒྱང་མེད་པ་ |  ༡དཔེ་ཆོས།  མདའ་ལ་ཉེ་བ་དང་འབེན་ལ་རིང་བ་མ་ཡིན་པ་སྟེ། དོན་ལ་ཉེ་རིང་ངམ་ཕྱོགས་རིས་མེད་པའི་དཔེ།      དཔེར་ན། མི་རྣམས་ཀྱིས་མགོ་ཁྲིད་ལ་ལར་བརྩི་བཀུར་ཞུ་དགོས་པའི་རྒྱུ་མཚན་ནི་ཁོང་ཚོས་རྒྱུན་དུ་མདའ་ཉེ་འབེན་རྒྱང་མེད་པར་ལས་ཀ་དྲང་པོ་དྲང་བཞག་བྱས་པས་རེད་ལྟ་བུ།
མདའ་ཤུལ་སྒྲོ་འཛིན་ |  ༡དཔེ་ཆོས།  གཅིག་གི་ཤུལ་གཅིག་གིས་འཛིན་པའི་དོན།      དཔེར་ན། མདའ་ཤུལ་སྒྲོ་འཛིན་མ་བྱས་ན། །ཕ་གཞིས་གོར་མོ་འཆོར་ཉེན་ཆེ། །ལྟ་བུ།
མདའ་ཤེས་གཞུ་ཉོས་ |  ༡དཔེ་ཆོས།  གདེང་ཚོད་ཡོད་པའི་ཐོག་ནས་བྱ་བ་བྱེད་པ།      དཔེར་ན། སོང་ཟེར་ནས་སྐུལ་མ་བྱེད་མཁན་མེད་ནའང་མདའ་ཤེས་གཞུ་ཉོས་ཀྱི་དཔེ་ལྟར་རང་འདོད་བྱས་ནས་ས་མཐར་སོང་ལྟ་བུ།
མདའ་སྐད་གླིང་བསྒྱུར་ |  ༡དཔེ་ཆོས།   མེ་མདའ་བརྒྱབས་པའི་སྒྲ་དེ་གླིང་བུ་བུས་པའི་སྒྲ་རུ་བསྒྱུར་བ་སྟེ། ཁ་ནས་བཤད་པའི་སྐད་ཆ་དང་ལག་པས་ལས་པའི་ལས་ཀ་གཉིས་གཏན་ནས་ཆ་མི་མཚུངས་པའི་དོན།      དཔེར་ན། མི་དེས་ཕྱིས་སུ་མདའ་སྐད་གླིང་བསྒྱུར་བྱས་ཡོང་བསམ་པ་མ་བྱུང་ལྟ་བུ།
མདུན་འགྱེལ་རྒྱབ་མཐུད་ |  ༡དཔེ་ཆོས།   དམག་འཁྲུག་བྱེད་པའི་སྐབས་སུ་དམག་མི་སྔོན་མ་རྣམས་གཡུལ་ས་རུ་ཤི་སོང་ནའང་། དམག་མི་མཇུག་མ་རྣམས་ཀྱིས་ཕྱི་སྣུར་མི་བྱེད་པར་གཡུལ་ས་ལ་མུ་མཐུད་དཔུང་འཇུག་བྱས་ནས་འཐབ་འཁྲུག་བྱེད་པའི་དོན་ཏེ། དཀའ་ཁག་ཧ་ཅང་ཆེ་བའི་ལས་དོན་གང་ཞིག་མགོ་བརྩམས་ཚར་རྗེས་མུ་མཐུད་མཇུག་སྐྱོང་བྱེད་པའི་དཔེ།      དཔེར་ན། མི་རིགས་ཀྱི་རིག་གཞུང་སླད་དུ་མདུན་འགྱེལ་རྒྱབ་མཐུད་གྱིས་འབད་པ་བྱ་དགོས་ལྟ་བུ།
མཚོན་ཁྱེར་ལག་འཛིངས་ |  ༡དཔེ་ཆོས།   གྲི་དང་མེ་མདའ་སོགས་ཁྱེར་ནས་ལག་ཐུག་པ་སྟེ། ཕན་ཚུན་འཐབ་པའི་དོན།      དཔེར་ན། མཚོན་ཁྱེར་ལག་འཛིངས་བྱས་ནས་ཕྱོགས་གཉིས་ཆ་ལ་ཤི་རྨས་ཚབས་ཆེན་ཐེབས་ལྟ་བུ།
མཛུབ་མོས་རི་སྟོན་ |  ༡དཔེ་ཆོས།  ནང་དོན་ཞིབ་ཆ་མི་བཤད་པར་སྤྱི་ཁོག་ཙམ་བརྗོད་པའི་དོན།      དཔེར་ན། སྐར་རྩིས་ཀྱི་རྣམ་གཞག་མཛུབ་མོ་རི་སྟོན་ལྟ་བུ།
མཛོ་ཁལ་ར་འགེལ་ |  ༡དཔེ་ཆོས།  མཛོ་ལ་དགལ་བྱའི་ཁལ་ཆེན་པོ་དག་ར་ཆུང་ཆུང་ཞིག་ལ་འགེལ་བར་བྱེད་པ་སྟེ། ལས་འགན་འཁུར་མི་ཐུབ་པ་ལ་བསྐུར་བའི་དཔེ།      དཔེར་ན། ཚང་མས་ལས་འགན་འདི་བདག་གིས་མི་ལྕོགས་པ་ཤེས་བཞིན་དུ་མཛོ་ཁལ་ར་འགེལ་བྱས་སོང་ཞེས་པ་ལྟ་བུ།
མཛོ་ཁལ་ལུག་ཁལ་ |  ༡དཔེ་ཆོས།  མཛོ་ལ་མཛོའི་ཚོད་ཀྱི་ཁལ་དང་། ལུག་ལ་ལུག་གི་ཚོད་ཀྱི་ཁལ་འགེལ་བ་སྟེ། དེའི་དོན་ནི། མི་རང་རང་ལ་སོ་སོའི་ནུས་པ་དང་འཚམ་པའི་ལས་ཀ་བྱེད་དུ་འཇུག་པ།      དཔེར་ན། མི་རེ་རེའི་ནུས་པ་ལ་དཔགས་ནས་མཛོ་ཁལ་ལུག་ཁལ་སོ་སོ་མ་ནོར་བར་དཀྲི་དགོས་ཞེས་པ་ལྟ་བུ།
མཛོ་བདག་ལ་མཛོ་རྒྱུས་ |  ༡དཔེ་ཆོས།  ཆ་རྒྱུས་ཆ་ཚང་ཡོད་མཁན་གྱི་མི་ཞིག་ལ། མི་གཞན་གྱིས་རྒྱུས་མངའ་ཡོད་ཁུལ་བྱས་པའི་དོན་ཏེ།      དཔེར་ན། ཁོས་ང་ལ་ལས་ཀ་འདི་ཇི་ལྟར་བྱེད་དགོས་མིན་བཤད་པ་ནི་མཛོ་བདག་ལ་མཛོ་རྒྱུས་བཤད་པ་རང་རེད་ཅེས་པ་ལྟ་བུ།
མཛོ་སྔུན་སྦལ་པས་བཅད་པ་ |  ༡དཔེ་ཆོས།  བཟང་པོའི་ལམ་ཁ་ངན་པས་བཀག་པའི་དཔེ།      དཔེར་ན། མཛོ་སྔུན་སྦལ་བས་བཅད་དེ་ལམ་འགྲོ་མ་བྱུང་ལྟ་བུ།
མཛོ་སྦྲེལ་གཡང་ལྷུང་ |  ༡དཔེ་ཆོས།  གཉིས་ཀ་མཉམ་དུ་ཕུང་བའི་དོན།      དཔེར་ན། གུང་ཐང་བསྟན་པའི་སྒྲོན་མེའི་བསླབ་བྱ་ལས། མཛོ་སྦྲེལ་གཡང་ལྷུང་ཞིག་བྱས་ན། །མ་རབས་གྲོགས་ངན་ལ་སྙིང་གཏོད། །ཅེས་པ་ལྟ་བུ།
མར་མེ་སྡོང་འཁོལ་ |  ༡དཔེ་ཆོས།  རང་གི་ལས་འགན་གང་ཡིན་པ་དེ་རང་འགུལ་གྱིས་བསྒྲུབ་དགོས་པའི་དཔེ།      དཔེར་ན། རང་འགན་མར་མེ་སྡོང་འཁོལ་ཡིན་ལྟ་བུ།
མི་ཁོག་འདྲེ་ཞུགས་ |  ༡དཔེ་ཆོས།  མི་ཡི་ཁོག་པའི་ནང་དུ་འདྲེ་ཞུགས་པ་སྟེ། དོན་ནི་བྱ་བ་ངན་པ་བྱེད་སེམས་མེད་པའི་མི་ལ། མི་ངན་གཞན་པས་ངན་བསླབས་ནས་བྱ་བ་ངན་པ་བསྒྲུབ་ཏུ་བཅུག་པར་གོ་བ་ཡིན།      དཔེར་ན། མི་ཁོག་འདྲེ་ཞུགས་ན་བཤད་ས་མི་འགྲོ་ལྟ་བུ།
མི་ངན་དོན་ངན་ |  ༡དཔེ་ཆོས།   བྱ་བ་དང་གང་ཟག་གཉིས་ཆར་མ་རུང་བའམ་ལེགས་པོ་མེད་པའི་དོན།
མི་ཆུང་སེམས་བསྐྱེད་ |  ༡དཔེ་ཆོས།  མི་ཆུང་ཆུང་གིས་བསམ་བློ་རྒྱ་ཆེན་པོ་བཏང་བའམ། བསམ་ཤེས་ཧ་ཅང་ཆེན་པོ་བྱས་པའི་དཔེ།
མི་དཀར་ཞྭ་ནག་ |  ༡དཔེ་ཆོས།  སྔར་ས་སྐྱའི་དཔོན་ཆེན་ཀུན་བཟང་པོ་སྲོག་ཐོག་གཏོང་སྐབས་ཁོང་གི་ལུས་ལ་གོས་དཀར་པོ་དང་ཞྭ་མོ་ནག་པོ་ཞིག་གྱོན་པ་རྗེས་སུ་ཉེས་ཁག་གཡོགས་བྱས་པར་གོ་བ་ནས་བཟུང་ཉེས་མེད་ཉེས་འགེལ་གྱི་དཔེ་ལ་མི་དཀར་ཞྭ་ནག་ཅེས་བཤད་སྲོལ་བྱུང་བ་ལྟར། མི་སྐྱོན་མེད་ལ་སྐྱོན་འཛུགས་བྱས་ནས་མ་ཉེས་ཁག་གཡོགས་བྱས་པའི་དཔེ་རུ་བེད་སྤྱོད་བཏང་བར་གྲགས།
མི་དགོས་དགུ་དགོས་ |  ༡དཔེ་ཆོས།  ཡོད་ཚད་དམ་ག་རེ་བྱུང་ན་ཡང་དགོས་པའི་དོན་ཏེ།      དཔེར་ན། མི་དེ་ལ་མི་དགོས་དགུ་དགོས་ཚང་མ་དགོས་ཀྱི་འདུག་ལྟ་བུ།
མི་དངོས་དོན་དངོས་ |  ༡དཔེ་ཆོས།  མི་དང་ལས་དོན་གཉིས་ཀ་དངོས་གནས་ཡིན་པ།
མི་དཔུང་དགྲ་བསྡེབས་ |  ༡དཔེ་ཆོས།  མི་མང་པོ་མཉམ་དུ་དཔུང་བསྒྲིལ་ནས་ཟིང་ཆ་བསླངས་པ་སྟེ།      དཔེར་ན། གོ་སྐབས་དང་བསྟུན་ནས་མི་དཔུང་དགྲ་བསྡེབས་བྱས་པ་ལྟ་བུ།
མི་དྲན་དགུ་དྲན་ |  ༡དཔེ་ཆོས།  འདྲ་མི་འདྲ་དྲན་པའི་དོན།      དཔེར་ན། མི་དྲན་དགུ་དྲན་འཕུང་བའི་རྒྱུ་ལྟ་བུ།
མི་ནུབ་ཡུན་གནས་ |  ༡དཔེ་ཆོས།  ཉམས་པ་མེད་པར་དུས་ཡུན་རིང་དུ་གནས་པའི་དོན།      དཔེར་ན། གོམས་སྲོལ་བཟང་པོ་རྣམས་མི་ནུབ་ཡུན་གནས་ཡོང་བའི་ཐབས་ལམ་སྣ་མང་བསྟེན་དགོས་ལྟ་བུ།
མི་ཕྱུགས་གཉིས་འཕེལ་ |  ༡དཔེ་ཆོས།  མི་དང་སྒོ་ཕྱུགས་གཉིས་ཀྱི་ཁ་གྲངས་ཇེ་མང་དུ་སོང་བའི་དོན།      དཔེར་ན། མི་ཕྱུགས་གཉིས་འཕེལ་བདེ་སྐྱིད་ལྷ་ཡི་དཔལ་ལ་འགྲན་ལྟ་བུ།
མི་བདེན་རྫུན་བསྒྲིགས་ |  ༡དཔེ་ཆོས།  བདེན་པ་མིན་པའི་རྫུན་ཚིག་སྣ་ཚོགས་ལྷུ་སྒྲིག་པ་སྟེ།      དཔེར་ན། ཁོས་བཤད་བཤད་པོ་ཐམས་ཅད་མི་བདེན་རྫུན་བསྒྲིགས་ཤ་སྟག་རེད་ལྟ་བུ།
མི་བརྒྱ་ཁ་གཅིག་ |  ༡དཔེ་ཆོས།  མི་བརྒྱ་ཡི་ཁ་གཅིག་ཡིན་པ་ལྟར། མི་མང་པོའི་བསམ་ཚུལ་དང་སྐད་ཆ་བཤད་ཚུལ་གཅིག་ཡིན་པའི་དོན།
མི་བསད་རྟ་ཁྱེར་ |  ༡དཔེ་ཆོས།  ཁྲིམས་འགལ་གྱི་བྱས་ཉེས་ཚབས་ཆེན་བསགས་པའི་དོན།      དཔེར་ན། རྐུན་ཇག་ཁ་བསྡོངས་ནས་མི་བསད་རྟ་ཁྱེར་བྱས་པར་ཆད་པ་ནན་མོ་གཅད་དགོས་ལྟ་བུ།
མི་བུད་ཁྱིམ་སྟོངས་ |  ༡དཔེ་ཆོས།  མི་ས་ཆ་གཞན་ལ་བྱོལ་དུ་སོང་བ་དང་སྡོད་ཁང་འཐོར་ཞིག་ཏུ་སོང་བའི་དོན།      དཔེར་ན། མི་བུད་ཁྱིམ་སྟོངས་ཀྱི་རྣམ་པ་འདི་རིག་ན་དགྲ་ཡིན་ཡང་ཞེ་སྐྱོ་བ་ཞིག་རེད་ལྟ་བུ།
མི་བྱེད་དགུ་བྱེད་ |  ༡དཔེ་ཆོས།  ལས་ཀ་ངན་པ་ཚོད་མེད་དུ་བྱེད་པའམ་ཚམ་ཚོམ་མེད་པར་བྱེད་པའི་དོན།      དཔེར་ན། མི་བྱེད་དགུ་བྱེད་བྱས་པ་དེ། །ཆག་སྒོ་རིན་གྱིས་ཉོས་པ་ཡིན། །ལྟ་བུ།
མི་བྱེད་རྒུ་བྱེད་ |  ༡དཔེ་ཆོས།  ལས་ཀ་ངན་པ་ཚོད་མེད་དུ་བྱེད་པའམ་ཚམ་ཚོམ་མེད་པར་བྱེད་པའི་དོན།      དཔེར་ན། མི་བྱེད་རྒུ་བྱེད་བྱས་ན་མགོ་ལ་ཆག་སྒོ་ཡོང་ལྟ་བུ།
མི་བློ་ནང་འགུགས་ |  ༡དཔེ་ཆོས།  མི་གཞན་གྱི་བློ་ཁ་རང་ཕྱོགས་སུ་འགུགས་ཐབས་བྱེད་པའི་དོན།      དཔེར་ན། དངུལ་དངོས་སྤྲད་ནས་མི་བློ་ནང་འགུགས་བྱེད་པ་ནི་བྱ་ཐབས་བཟང་པོ་ཞིག་མིན་ལྟ་བུ།
མི་མང་ལག་མང་ |  ༡དཔེ་ཆོས།   མི་ཧ་ཅང་མང་པོས་ལག་པ་གང་བྱུང་མང་བྱུང་འཆང་བ།      དཔེར་ན། མི་མང་ལག་མང་བྱས་ནས་ཅ་ལག་ལམ་སང་བཅག་ལྟ་བུ།
མི་མང་སེམས་གཅིག་ |  ༡དཔེ་ཆོས།   མི་མང་པོ་ཡོད་ཀྱང་བསམ་ཚུལ་གཅིག་ཡིན་པ་ལྟར། ཚང་མ་རྡོག་རྩ་གཅིག་སྒྲིལ་བྱས་པའི་དོན།      དཔེར་ན། མི་མང་སེམས་གཅིག་བྱས་ནས་དགྲ་ལ་འཐབ་ལྟ་བུ།
མི་ཚེ་སྟོང་སྐྱེལ་ |  ༡དཔེ་ཆོས།  མི་ཚེ་དོན་མེད་དུ་སྐྱེལ་བའི་དོན།      དཔེར་ན། དགོས་པའི་སློབ་སྦྱོང་མི་བྱེད་པར་མི་དགོས་པའི་ཤོ་རྒྱན་རྒྱལ་སྐུགས་བྱས་ནས་མི་ཚེ་སྟོང་སྐྱེལ་བྱས་ན་དོན་སྙིང་ཅི་ཞིག་ཡོད་ལྟ་བུ།
མི་ཞིམ་སྣ་གཉེར་ |  ༡དཔེ་ཆོས།  བཟའ་བཏུང་ཞིམ་པོ་མ་བྱུང་ན། སྣ་ཁུག་བརྫེས་ནས་མི་ཞིམ་མདོག་མདོག་གི་རྣམ་འགྱུར་སྟོན་པ་སྟེ། བློ་ལ་མ་བབ་པའི་དོན།      དཔེར་ན། མི་ཞིམ་སྣ་གཉེར་བྱེད་པ་ལས་དང་པོ་ཉིད་ནས་མ་ཟོས་པ་དགའ་ལྟ་བུ།
མི་འགྱུ་དགུ་འགྱུ་ |  ༡དཔེ་ཆོས།  འགྱུ་བའི་རྣམ་རྟོག་སྟེ། མི་དྲན་དགུ་དྲན་ཞེས་པ་དང་འདྲ།      དཔེར་ན། བསམ་བློ་མི་འགྱུ་དགུ་འགྱུ་དེ་འདྲ་ཅི་རེད། བློ་རྩེ་གཅིག་སྒྲིམ་གྱིས་འབད་བརྩོན་བྱོས་ལྟ་བུ།
མི་འཇོན་འཇོན་ཚུལ་ |  ༡དཔེ་ཆོས།  བྱ་གང་ཞིག་སྒྲུབ་མི་ཐུབ་ནའང་ཐུབ་མདོག་བྱས་པ་སྟེ།      དཔེར་ན། མི་འཇོན་འཇོན་ཚུལ་བྱས་ནས་ཕན་ཐོགས་ཅི་ཡོད་ལྟ་བུ།
མི་འོས་བསྙད་འཚོལ་ |  ༡དཔེ་ཆོས།  འོས་མིན་གྱིས་ཁག་འདོགས་ས་འཚོལ་བའི་དོན།      དཔེར་ན། ནམ་ཡིན་ཡང་མི་ཉམ་ཆུང་གི་རིགས་ལ་མི་འོས་བསྙད་འཚོལ་གཏན་ནས་མ་བྱེད་ལྟ་བུ།
མི་རབས་བརྒྱུད་འཇགས་ |  ༡དཔེ་ཆོས།  ས་ཞིང་སོགས་མི་རབས་ནས་མི་རབས་བར་གཏན་འཇགས་སུ་སྡོད་པའམ་དབང་བ།      དཔེར་ན། དབང་ཆ་མི་རབས་བརྒྱུད་འཇགས་སུ་གནང་ཞེས་པ་ལྟ་བུ།
མི་རེ་ངོ་རེ་ |  ༡དཔེ་ཆོས།  མི་རེ་རེའམ་རང་རང་སོ་སོ་སྟེ།      དཔེར་ན། མི་རེ་ངོ་རེས་གླུ་རེ་བླངས་ལྟ་བུ།
མི་རྒྱུ་གཉིས་ཞན་ |  ༡དཔེ་ཆོས།  མི་དང་རྒྱུ་ནོར་གཉིས་ཀས་ཕོངས་པའི་དོན།      དཔེར་ན། ཁྱིམ་ཚང་མང་པོ་ཞིག་མི་རྒྱུ་གཉིས་ཞན་ཡིན་ཡང་སྤྲོ་སྐྱིད་ལྡན་ལྟ་བུ།
མི་རྩ་མགོ་ལེན་ |  ༡དཔེ་ཆོས།  དཔོན་ཁུངས་གཞན་གྱི་མི་རྩ་ཞིག་རང་ཉིད་ལ་མགོ་འདོགས་པར་ཡོང་བ་དེ་ཁས་ལེན་པ་ལ་མགོ་ལེན་ཟེར།
མི་ཤ་འཕྲང་ཕྲད་ |  ༡དཔེ་ཆོས།  དགྲ་ཡ་ལམ་འཕྲང་ངམ་འགག་དོག་སར་ངོ་ཐུག་པ་ལྟར། ཞེ་འགྲས་པའི་མི་དེ་རིག་མི་འདོད་ཀྱང་ཐུག་སླ་བའི་དོན།
མི་ཤི་རྟ་འགྱེལ་ |  ༡དཔེ་ཆོས།  ཉམས་རྒུད་ཚབས་ཆེན་ནམ་རྩ་མེད་དུ་གྱུར་པའི་དོན།      དཔེར་ན། མི་ཤི་རྟ་འགྱེལ་མ་བྱུང་གོང་ནས་ཚང་མས་གཟབ་དགོས་ལྟ་བུ།
མི་ཤུགས་རྒྱུ་སྟོབས་ |  ༡དཔེ་ཆོས།  མི་དང་རྒྱུ་གཉིས་ཀའི་སྟོབས་ཤུགས།      དཔེར་ན། ང་ཚོས་མི་ཤུགས་རྒྱུ་སྟོབས་ལ་བརྟེན་ནས་འཛམ་གླིང་ཞི་བདེར་སྲུང་སྐྱོབ་བྱེད་ལྟ་བུ།
མི་ཤེས་དགུ་ཤེས་ |  ༡དཔེ་ཆོས།  དགོས་མི་དགོས་གཉིས་ཀ་ཤེས་པ།      དཔེར་ན། མི་ཤེས་དགུ་ཤེས་བྱུར་གྱི་སྣ་འདྲེན་ཡིན་ལྟ་བུ།
མི་ཤེས་ཤེས་མདོག་ |  ༡དཔེ་ཆོས།  ཤེས་མེད་ནའང་ཤེས་ཁུལ་བྱས་ནས་རྫུན་བཤད་པའི་དོན།      དཔེར་ན། མི་ཤེས་ཤེས་མདོག་བསྟན་ནས་ཅི་བྱེད་ལྟ་བུ།
མི་ཤོད་དགུ་ཤོད་ |  ༡དཔེ་ཆོས།  གང་བྱུང་མང་བྱུང་བཤད་པའི་དོན།      དཔེར་ན། མི་ཤོད་དགུ་ཤོད་མ་བྱེད་ཆག་སྒོ་རིན་གྱིས་ཉོས་ཡོང་ལྟ་བུ།
མི་སར་རང་སྡོད་ |  ༡དཔེ་ཆོས།   གཞན་དཔེ་རང་ལ་འགེབས་པ་སྟེ།      དཔེར་ན། གཞན་ལ་དཀའ་ངལ་འཕྲད་དུས་མི་སར་རང་སྡོད་ཀྱིས་རོགས་རམ་ཅི་ཡོང་གནང་དགོས་ལྟ་བུ།
མི་སེམས་མ་ཟིན་ |  ༡དཔེ་ཆོས།  མིའི་འདོད་བློ་དང་མ་མཐུན་པའི་དོན།      དཔེར་ན། མི་སེམས་མ་ཟིན་ན་ལས་དོན་གང་ཞིག་ཡིན་ཡང་ལེགས་འགྲུབ་ཡོང་མི་སྲིད་ལྟ་བུ།
མི་སྨོན་རང་སྐྱིད་ |  ༡དཔེ་ཆོས།  མིས་སྨོན་ཞིང་རང་ཉིད་སྐྱིད་པ་སྟེ། བྱ་བ་གང་ཞིག་བསྒྲུབས་པ་དེས་རང་གཞན་གཉིས་ལ་ཕན་པའི་དོན།      དཔེར་ན། ངས་ད་བར་འབད་བརྩོན་བྱས་པ་དེས་མི་སྨོན་རང་སྐྱིད་བྱུང་ན་བསམ་ལྟ་བུ།
མི་སྲིད་སྲིད་པ་ |  ༡དཔེ་ཆོས།  མི་སྲིད་པའི་བྱ་བའམ་དངོས་པོ་གང་རུང་ཞིག་སྲིད་པ་ལྟར་དུ་བྱུང་བ།
མི་ཧྲག་རྟ་ཧྲག་ |  ༡དཔེ་ཆོས།  མི་བཟང་རྟ་བཟང་སྟེ། མི་ནུས་སྟོབས་ཅན་དང་རྟ་ཤ་ཤེད་ཅན་གྱི་དཔུང་།      དཔེར་ན། སང་ཉིན་དུས་ཐོག་ཏག་ཏག་ལ་མི་ཧྲག་རྟ་ཧྲག་རྐྱང་རྐྱང་འཛོམ་དགོས་ལྟ་བུ།
མིག་གི་བདུད་རྩི་ |  ༡དཔེ་ཆོས།  གཟུགས་ཤིན་ཏུ་མཛེས་པའི་དཔེ།      དཔེར་ན། མིག་གི་བདུད་རྩིར་གྲུབ་པའི་བུ་མོ་ལྟ་བུ།
མིག་ན་ལག་བཟོས་ |  ༡དཔེ་ཆོས།  རང་གི་མིག་ན་བ་རང་གིས་ལག་པས་བཟོས་པ་སྟེ། རང་སྡུག་རང་གིས་བཟོས་པའི་དཔེ།      དཔེར་ན། མིག་ན་ལག་བཟོས་བྱས་ན་སྡུག་གྱོང་རེད་ལྟ་བུ།
མིག་བལྟས་ལག་སྦྱོང་ |  ༡དཔེ་ཆོས།  ངོ་ཐོག་ཉམས་མྱོང་གི་སྦྱོང་བརྡར།      དཔེར་ན། གོ་ལོ་ཐོས་ལོ་ཙམ་གྱིས་ཅི་ཡང་མི་ཡོང་བས་མིག་བལྟས་ལག་སྦྱོང་ཡག་པོ་བྱ་དགོས་ལྟ་བུ།
མིག་མཐོང་གཟུགས་གྲུབ་ |  ༡དཔེ་ཆོས།  ཕར་བལྟས་ན་གསལ་པོ་བྱས་ནས་མཐོང་རྒྱུ་ཡོད་པའི་དོན།      དཔེར་ན། མཁས་པའི་གོ་འཕང་བརྩོན་འགྲུས་ཅན་ལ་དབང་བ་མིག་མཐོང་གཟུགས་གྲུབ་རེད་ལྟ་བུ།
མིག་མཐོང་གསལ་གྲུབ་ |  ༡དཔེ་ཆོས།  མིག་གིས་བལྟས་ན་དངོས་སུ་མཐོང་རྒྱུ་ཡོད་པའི་དོན།      དཔེར་ན། གྲུབ་འབྲས་མིག་མཐོང་གསལ་གྲུབ་ཡིན་པས་མང་པོ་བཤད་མི་དགོས་ལྟ་བུ།
མིག་མཐོང་རྣ་ཐོས་ |  ༡དཔེ་ཆོས།  མིག་གིས་རིག་ཅིང་རྣ་བས་གོ་བ་སྟེ། དོན་དག་གསལ་པོ་བྱས་ནས་ཤེས་པའི་དོན།      དཔེར་ན། གདན་དོན་འདིའི་མགོ་སྔ་ཚང་མ་ལ་མིག་མཐོང་རྣ་ཐོས་ཡོད་མཁན་སུ་ཡོད་ལྟ་བུ།
མིག་མཐོང་ལག་ཟིན་ |  ༡དཔེ་ཆོས།  རང་ཉིད་ཀྱིས་དངོས་སུ་མཐོང་བའམ་ཤེས་པའི་དོན།      དཔེར་ན། གནད་དོན་འདིའི་མགོ་སྔ་ཚང་མ་མིག་མཐོང་ལག་ཟིན་ཡོད་མཁན་སུ་ཡོད་ལྟ་བུ།
མིག་འདྲིས་རྣར་འཇགས་ |  ༡དཔེ་ཆོས།  མིག་གིས་མཐོང་ནས་གོམས་པ་དང། རྣ་བས་ཐོས་ཏེ་གོམས་པའི་དོན།      དཔེར་ན། ཕ་མེས་ཀྱི་སྲོལ་བཟང་བུ་ཕྲུག་ཚོར་མིག་འདྲིས་རྣར་འཇགས་འོག་ཤུགས་རྐྱེན་ལེགས་པ་ཐེབས་ལྟ་བུ།
མིག་ལྟོས་ངན་འགྲན་ |  ༡དཔེ་ཆོས།  བྱ་སྤྱོད་ངན་པའི་རྗེས་སུ་འབྲང་བའི་དོན།      དཔེར་ན། ཕན་ཚུན་ལ་མིག་ལྟོས་ངན་འགྲན་མ་བྱེད་ལྟ་བུ།
མིག་ལྟོས་དཔེ་སྟོན་ |  ༡དཔེ་ཆོས།  གཞན་ལ་བྱ་སྤྱོད་བཟང་ངན་གྱི་མིག་དཔེ་སྟོན་པ།      དཔེར་ན། ལག་བསྟར་ནུས་ཐོན་གྱི་ཉམས་མྱོང་བཟང་པོ་རྣམས་མིག་ལྟོས་དཔེ་སྟོན་བྱས་ནས་ཁྱབ་སྤེལ་གཏོང་ལྟ་བུ།
མིག་ལྟོས་བཟང་པོ་ |  ༡དཔེ་ཆོས།  མིག་དཔེ་ལེགས་པོ།      དཔེར་ན། རང་གཞན་རོགས་གསུམ་ལ་མིག་ལྟོས་བཟང་པོ་བཞག་ལྟ་བུ།
མིག་ལྟོས་ཡར་འགྲན་ |  ༡དཔེ་ཆོས།  གཞན་གྱིས་བྱ་བཟང་དང་དོན་བཟང་བསྒྲུབས་པར་མིག་དཔེ་ལྟ་བ།      དཔེར་ན། མི་བཟང་དོན་བཟང་ལ་མིག་ལྟོས་ཡར་འགྲན་བྱོས་ལྟ་བུ།
མིག་ལྟོས་ཤས་རྐྱེན་ |  ༡དཔེ་ཆོས།  མིག་དཔེ་བཟང་པོ་རྣམས་ཉམས་ནས་ངན་པ་འཕེལ་བྱེད་ཀྱི་རྐྱེན།      དཔེར་ན། ཚུལ་མིན་རྩིང་སྤྱོད་མིག་ལྟོས་ཤས་རྐྱེན་དུ་འགྲོ་རིགས་རྩ་འགོག་བྱེད་དགོས་ལྟ་བུ།
མིག་ལྡན་གཡང་མཆོངས་ |  ༡དཔེ་ཆོས།  ཤེས་བཞིན་ངན་ལམ་དུ་འགྲོ་བའི་དཔེ།      དཔེར་ན། མིག་ལྡན་གཡང་མཆོངས་བྱེད་བསམ་ན་སོ་སོས་ལྟོས་ལྟ་བུ།
མིག་སྨན་མིག་ཕན་ |  ༡དཔེ་ཆོས།  རྒྱུ་རྫས་སོགས་བེད་སྤྱོད་ཡག་པོ་བྱས་ནས་རང་དགར་འཕྲོ་བརླག་མི་གཏོང་བའི་དཔེ་སྟེ།      དཔེར་ན། དཀའ་ངལ་ཡོད་པའི་ཁྱིམ་ཚང་ལ་རོགས་དངུལ་སྤྲད་པ་རྣམས་མིག་སྨན་མིག་ཕན་ཡོང་གི་ཡོད་མེད་ཞིབ་འཇུག་ཡག་པོ་བྱས་ལྟ་བུ།
མིང་བྲིས་རྟགས་བཞག་ |  ༡དཔེ་ཆོས།  ཡིག་དན་གྱི་གཤམ་དུ་མིང་རྟགས་བཀོད་པའམ་བྲིས་པ།      དཔེར་ན། ཕན་ཚུན་གཉིས་མོས་ཀྱིས་མིང་བྲིས་རྟགས་བཞག་བྱས་པ་ལ་སུས་བརྡལ་བཤིག་བྱས་ཚེ་འགན་ཚང་མ་དེས་འཁུར་དགོས་ལྟ་བུ།
མིང་འདོགས་སྣ་ཚོགས་ |  ༡དཔེ་ཆོས།  ཁག་འདོགས་འདྲ་མི་འདྲ་མང་པོ་བྱེད་པའི་དོན།      དཔེར་ན། བཙན་པོས་གཉོམ་ཆུང་ལ་མིང་འདོགས་སྣ་ཚོགས་བྱས་ནས་དབང་ཡོད་བཤད་ལྟ་བུ།
མིང་ཡོད་དོན་མེད་ |  ༡དཔེ་ཆོས།  མིང་སྟོང་བ་ཙམ་ཡོད་པ་ལས་དོན་ལ་ཅི་ཡང་མེད་པའི་དོན།      དཔེར་ན། ལ་ལས་ཚོང་ལས་གཉེར་ཁུལ་བྱས་པ་དེ་མིང་ཡོད་དོན་མེད་ཅིག་རེད་ལྟ་བུ།
མུན་ནག་མདའ་འཕེན་ |  ༡དཔེ་ཆོས།  མུན་ནག་ཏུ་མདའ་འཕངས་པ་ལྟར། དོན་དག་མགོ་མ་ཚོས་པར་གང་དྲན་དྲན་བཤད་པའམ། དགག་ཡུལ་གྱི་དོན་གསལ་ཁ་མ་བྱས་པར། བྱུང་རྒྱལ་དུ་དགག་པ་བརྒྱབ་པའི་དཔེ།      དཔེར་ན། དོན་དག་མགོ་མ་ཚོས་གོང་ནས་མུན་ནག་མདའ་འཕེན་མ་བྱེད་ལྟ་བུ།
མུན་ནག་སྤར་ཉུལ་ |  ༡དཔེ་ཆོས།  ནག་ཁུང་ནང་དུ་དངོས་པོ་ཡོད་མེད་མ་ཤེས་པར་ལག་སྙོབ་བྱས་ནས་དངོས་པོ་འཚོལ་བ་ལྟར། ཆ་རྒྱུས་མེད་པའི་ལས་ཀ་རྣམས་ཚོད་དཔག་བྱས་ནས་སྒྲུབ་པའི་དཔེ།      དཔེར་ན། ལས་ཀ་བྱེད་སྐབས་མུན་ནག་སྤར་ཉུལ་མ་བྱེད། མུན་ནག་སྤར་ཉུལ་བྱས་ནས་ལས་ཀ་ལེགས་འགྲུབ་ག་ལ་ཡོང་ལྟ་བུ།
མུན་རྡོ་ |  ༡དཔེ་ཆོས།  མུན་ནག་ཏུ་རྡོ་འཕངས་པ་ལྟར། དམིགས་ཡུལ་ལམ་ཁ་ཕྱོགས་གསལ་པོ་མ་ཤེས་པར་འོལ་ཚོད་ཀྱིས་བྱ་བ་བྱེད་པའི་དཔེ།      དཔེར་ན། གང་བྱུང་མུན་རྡོ་འཕངས་ན། །ནམ་ཞིག་རང་མགོ་བཅགས་ཡོང་། །ལྟ་བུ།
མེ་འབར་རླུང་བསྐྱོད་ |  ༡དཔེ་ཆོས།  མེ་འབར་བཞིན་པའི་ཐོག་ལ་རླུང་གཡུག་སྟེ་མེ་ཤུགས་ཆེ་རུ་སོང་བ་ལྟར། མི་ཞིག་འཚིག་པ་ཟ་བའི་ཐོག་ལ་སླར་ཡང་འཚིག་པ་ཟ་བྱེད་ཀྱི་སྐད་ཆ་བཤད་པ་སོགས་ཀྱི་དཔེ།      དཔེར་ན། མེ་འབར་རླུང་བསྐྱོད་བྱས་ནས་སྤུན་ཟླ་ནང་དཀྲུག་བྱེད་མཁན་དག་ལ་གཟབ་དགོས་ཞེས་པ་ལྟ་བུ།
མེ་སྤར་རླུང་སྐུལ་ |  ༡དཔེ་ཆོས།  མེ་འབར་བ་རླུང་གིས་སྐུལ་བ་སྟེ། ངར་ཇེ་ཆེར་བཏང་བའི་དཔེ།      དཔེར་ན། མེ་འབར་རླུང་སྐུལ་བྱེད་མཁན་སུ་ཡིན་བརྩད་གཅོད་དགོས་ལྟ་བུ།
མོད་ཉོ་དཀོན་འཚོང་ |  ༡དཔེ་ཆོས།  དངོས་ཟོག་མང་པོ་ཡོད་པའི་སྐབས་སུ་ཚུར་རིན་གོང་དམའ་མོ་བྱས་ནས་ཉོས་ཤིང་། དཀོན་པོ་ཆགས་དུས་རིན་གོང་མཐོན་པོ་བྱས་ནས་ཕར་བཙོངས་ཏེ་ཁེ་ལོག་ཟ་བ།      དཔེར་ན། མི་ལ་ལས་མོད་ཉོ་དཀོན་ཚོང་བྱས་ནས་ཁེ་སྤོགས་མང་པོ་བླངས་ལྟ་བུ།
མོན་ཕྲུག་ཡུལ་བོར་ |  ༡དཔེ་ཆོས།  ཕ་ཡུལ་བརླགས་པའི་མོན་པའི་ཕྲུ་གུ་ལྟར། དོན་དག་གང་དང་གང་གི་ཁུངས་ལུང་མི་ཤེས་པའི་དཔེ།      དཔེར་ན། རླངས་ཀྱི་པོ་ཏི་བསེ་རུ་རྒྱས་པ་ལས། ཡབ་མེས་ཀྱི་ཆེ་དགེ་ཡིག་ཚང་མ་ཤེས་ན། མོན་ཕྲུག་ཡུལ་བོར་འདྲ་ལྟ་བུ།
མྱོང་ཐོག་ཤེས་རྟོགས་ |  ༡དཔེ་ཆོས།  རང་གིས་མངོན་སུམ་ཉམས་མྱོང་གི་སྒོ་ནས་ཤེས་ཤིང་རྟོགས་པའི་དོན་ཏེ།      དཔེར་ན། ཚང་མས་རང་གི་མྱོང་ཐོག་ཤེས་རྟོགས་ཀྱི་གནས་ཚུལ་རྣམས་ལྷུག་པོར་བཤད་ལྟ་བུ།
མྱོང་བ་སྣ་ཟིན་ |  ༡དཔེ་ཆོས།  ལས་ཀའི་གོམས་མྱོང་གི་འགོ་ཟིན་པ་ཙམ་སྟེ།      དཔེར་ན། སྦྱང་བརྩོན་བྱས་པས་གོ་རྟོགས་ཀྱི་མྱོང་བ་སྣ་ཟིན་ཙམ་སྐྱེས་ལྟ་བུ།
ཚ་གཅུན་གྲང་འདོམས་ |  ༡དཔེ་ཆོས།   སྒྲིག་ཁྲིམས་དྲག་པོས་གཅུན་ནས་བསླབ་བྱ་ནན་པོ་རྒྱག་པ་སྟེ། ཚ་འཇུན་དྲང་འདོམས་དང་དོན་གཅིག     དཔེར་ན། ཉེས་པ་ཚབས་ཆེན་བྱེད་མཁན་རྣམས་ལ་ཚ་གཅུན་དྲང་འདོམས་ཀྱིས་ཁ་འགུལ་ལག་འགུལ་གང་བྱུང་བྱེད་དུ་མི་འཇུག་པ་ཞེས་པ་ལྟ་བུ།
ཚ་གྲང་ཐུབ་པ་ |  ༡དཔེ་ཆོས།  ཚ་ཐེག་གྲང་ཐེག་སྟེ་སྐྱིད་སྡུག་གཉིས་ཀ་མྱོང་ཐུབ་པའི་དཔེ།      དཔེར་ན། ལས་ཀ་ཆེན་པོ་སྒྲུབ་པར་བློ་རིག་དགོས་པ་མ་ཟད་གལ་ཆེ་ཤོས་ཚ་གྲང་ཐུབ་པའི་མི་ཞིག་བྱེད་དགོས་ཞེས་པ་ལྟ་བུ།
ཚ་འདེད་ཕྱིར་ལེན་ |  ༡དཔེ་ཆོས།  སྔར་ཕར་གཡར་བའི་དངོས་རིགས་ཡང་ཡང་དེད་དེ་ཚུར་ལེན་པའི་དོན་ཏེ།      དཔེར་ན། མི་དེར་གཡར་བའི་དངུལ་རྣམས་ཚ་འདེད་ཕྱིར་ལེན་བྱེད་དགོས་བྱུང་ཞེས་པ་ལྟ་བུ།
ཚབ་ཚུབ་དངངས་སྐྲག་ |  ༡དཔེ་ཆོས།  ལས་དོན་གང་ཡིན་ལ་གདེང་ཚོད་མེད་པར་བྲེལ་བ་དང་འཇིགས་སྣང་བྱེད་པ་སྟེ།      དཔེར་ན།  ཚབ་ཚུབ་དངངས་སྐྲག་ངང་གཏམ་བཤད་བྱས་པས་གལ་གནད་རྣམས་བརྗེད་ལྟ་བུ།
ཚིག་གི་བདུད་རྩི་ |  ༡དཔེ་ཆོས།   སྐད་ཆ་སྙན་པོའམ། ཚིག་ལེགས་པོ་སྟེ། ཚིག་བདུད་རྩིའི་གཟུགས་སུ་བཀོད་པ།      དཔེར་ན། ཁོང་གི་ཚིག་གི་བདུད་རྩི་ཡིས་མི་སེམས་ཀྱི་སྡུག་བསྔལ་ཞི་བར་མཛད་ཅེས་པ་ལྟ་བུ།
ཚིག་ཉུང་དོན་ཚང་ |  ༡དཔེ་ཆོས།  ཚིག་ཉོག་མེད་ཅིང་དོན་གནད་འདུས་པའི་རྣམ་པ་སྟེ།      དཔེར་ན། ཚིག་ཉུང་དོན་ཚང་གི་སྐད་ཆ། ཚིག་ཉུང་དོན་ཚང་གི་རྩོམ་ཡིག་གནད་ལ་འཁེལ་བ་ཞིག་བྲིས་འདུག་ལྟ་བུ།
ཚིག་ཐོག་དོན་ཁེལ་ |  ༡དཔེ་ཆོས།  ཁ་ནས་གང་བཤད་པ་རྣམས་ལག་ལེན་ལ་བསྟར་བའི་དོན་ཏེ།      དཔེར་ན། དབུ་ཁྲིད་གསར་པ་དེ་ནི་ཚིག་ཐོག་དོན་ཁེལ་བྱེད་མཁན་མི་ཚད་ལྡན་ཞིག་རེད་ཅེས་པ་ལྟ་བུ།
ཚིག་ཐོག་དོན་གནས་ |  ༡དཔེ་ཆོས།  ངག་ནས་སྐད་ཆ་བཤད་པ་བཞིན་དོན་དངོས་ལག་ལེན་བྱེད་པ་སྟེ།      དཔེར་ན། ཁོང་ནི་བྱ་བ་གང་ལའང་ཚིག་ཐོག་དོན་གནས་ཤིག་རེད་འདུག་ཅེས་པ་ལྟ་བུ།
ཚིག་དོན་དམར་རྗེན་ |  ༡དཔེ་ཆོས།  རྗོད་བྱེད་ཚིག་དང་བརྗོད་བྱའི་དོན་གཉིས་ཀ་གསལ་པོའི་དོན་ཏེ།      དཔེར་ན། འགྲེལ་པ་འདིས་རྩ་བའི་ཚིག་དོན་དམར་རྗེན་དུ་བཀྲལ་འདུག་ཅེས་པ་ལྟ་བུ།
ཚིག་ནན་དོན་དྲང་ |  ༡དཔེ་ཆོས།   ཚིག་འདོམས་ཆེ་ལ་དོན་ཡ་ཡོ་འཁྱག་འཁྱོག་མེད་པ་སྟེ།      དཔེར་ན། དབུ་ཁྲིད་ཀྱི་ཚིག་ནན་དོན་དྲང་གིས་མི་མང་གི་བསམ་པ་བཀུགས་ཞེས་པ་ལྟ་བུ།
ཚིག་བརྒྱ་མདོ་གཅིག་ |  ༡དཔེ་ཆོས།  ཚིག་བཤད་སྟངས་མ་འདྲ་བ་མང་ནའང་མདོ་རྩ་དོན་གཅིག་ལ་འབབ་པའི་དོན་ཏེ།      དཔེར་ན། དབུ་ཁྲིད་དེས་གཏམ་བཤད་མང་པོ་བྱས་ཀྱང་ཚིག་བརྒྱ་མདོ་གཅིག་ལ་བསྡུས་ན་གཞུང་དོན་འཐུས་ཤོར་གཏོང་མི་རུང་བ་དེ་རེད་ཅེས་པ་ལྟ་བུ།
ཚིག་རྗེས་དོན་གསབ་ |  ༡དཔེ་ཆོས།  ངག་ནས་སྐད་ཆ་བཤད་པ་བཞིན་དོན་དངོས་ལག་ལེན་བྱེད་པ་སྟེ།      དཔེར་ན། ཁོང་ནི་བྱ་བ་གང་ལའང་ཚིག་རྗེས་དོན་གསབ་ཅིག་ཡོད་པས་ཡིད་ཆེས་བྱེད་ཆོག་ཅེས་པ་ལྟ་བུ།
ཚིག་ལན་ཚིག་རྒྱག་ |  ༡དཔེ་ཆོས།   ཤགས་འདེབས་རེས་སམ། ཕན་ཚུན་གྱི་སྐད་ཆར་ལན་འདེབས་རེས་ཀྱི་རྩོད་པ།      དཔེར་ན། གྲོས་མོལ་བྱེད་སྐབས་ཕན་ཚུན་ཉན་ཤེས་གོ་ཤེས་བྱེད་དགོས་པ་མ་གཏོགས་ཚིག་ལན་ཚིག་རྒྱག་བྱས་ན་དོན་གནད་ཐག་མི་ཆོད་ཅེས་པ་ལྟ་བུ།
ཚིག་སྙན་དོན་བཟང་ |  ༡དཔེ་ཆོས།   རྗོད་བྱེད་ཀྱི་ཚིག་སྙན་འགྱུར་ལྡན་ཞིང་བརྗོད་བྱའི་དོན་ལེགས་པའི་དོན་ཏེ།      དཔེར་ན། དགེ་རྒན་གྱིས་ཚིག་སྙན་དོན་བཟང་གི་སྒྲུང་ཞིག་གསུངས་བྱུང་ཞེས་པ་ལྟ་བུ།
ཚིག་སྦྱངས་གསེད་བཀྲོལ་ |  ༡དཔེ་ཆོས།   ཕན་གནོད་དམ་ཁེ་ཉེན་གང་ཡོད་ཀྱི་རྒྱུ་མཚན་གསལ་བཤད་བྱེད་པའི་སྟེ།      དཔེར་ན། གྱོད་དོན་ལ་ཚིག་སྦྱངས་གསེད་བཀྲོལ་བྱས་མཐར་ཞི་འགྲིག་བྱུང་ཞེས་པ་ལྟ་བུ།
ཚེགས་མེད་ལྷུན་གྲུབ་ |  ༡དཔེ་ཆོས།  དཀའ་ཚེགས་མྱོང་མི་དགོས་པར་རང་བཞིན་ཤུགས་ཀྱི་གྲུབ་པ་སྟེ།      དཔེར་ན། བྱ་བ་གང་ཞིག་ཡིན་ཡང་འབད་བརྩོན་བྱེད་དགོས་པ་ལས་ཚེགས་མེད་ལྷུན་གྲུབ་ཏུ་འབྱུང་བ་མེད་དོ་ཞེས་པ་ལྟ་བུ།
ཚེར་མ་དར་བཏུམ་ |  ༡དཔེ་ཆོས།  ཁ་འཇམ་པོ་དང་ཁོག་རྩུབ་པོ་ཡོད་པའི་དཔེ་སྟེ།      དཔེར་ན། མི་ངན་དེའི་ཚེར་མ་དར་བཏུམ་གྱི་གཤིས་ཀར་མཉམ་འཇོག་བྱེད་དགོས་ཞེས་པ་ལྟ་བུ།
ཚེར་མ་འདོམ་གཞལ་ |  ༡དཔེ་ཆོས།  གནས་ཚུལ་ལམ་དོན་དག་ཆུང་ཆུང་ཞིག་ཆེན་པོར་སྒྲོག་པའི་དཔེ་སྟེ།      དཔེར་ན། གནས་ཚུལ་རྣམས་ཚེར་མ་འདོམ་གཞལ་གྱིས་བསྒྲགས་སོང་ཞེས་པ་ལྟ་བུ།
ཝ་འབྲོས་ |  ༡དཔེ་ཆོས།   ཞེད་ནས་འབྲོས་འགྲོ་བའི་དཔེ་སྟེ།      དཔེར་ན། དམག་སར་ཕམ་ཡང་ཝ་འབྲོས་མི་བྱེད་པ་དཔའ་པོའི་ཁྱད་ཆོས་ཡིན་ཞེས་པ་ལྟ་བུ།
ཝ་ལྟར་འཁྱུག་པ་ |  ༡དཔེ་ཆོས།  ཧ་ཅང་བདེ་མྱུར་གྱིས་འགྲོ་བའི་དོན་དཔེ་སྟེ།      དཔེར་ན།   ཁྱི་མོ་དམར་མོ་ཝ་ལྟར་འཁྱུག་པ།
ཝ་སྐྱེས་སྡར་མ་ |  ༡དཔེ་ཆོས།  དཔའ་འམ་བློ་ཁོག་མེད་པའི་མིའི་དཔེ་སྟེ།      དཔེར་ན། གཡུལ་སར་ཝ་སྐྱེས་སྡར་མ་རྣམས་སྲོག་མགོ་གང་ཐོན་གྱིས་བྲོས་ཞེས་པ་ལྟ་བུ།
ཞག་འཕུལ་ཉིན་འགྱངས་ |  ༡དཔེ་ཆོས།  ཉིན་ཞག་ཟད་དུ་འཇུག་པ།      དཔེར་ན། མི་དེས་ཞག་འཕུལ་ཉིན་འགྱངས་བྱས་ཏེ་གཞུང་དོན་འཐུས་ཤོར་བཏང་ཞེས་པ་ལྟ་བུ།
ཞལ་གསང་ཐུགས་དྲང་ |  ༡དཔེ་ཆོས།  སྐད་ཆ་ཤོད་པར་ཁ་གསང་བོ་ཡོད་པ་དང་། བསམ་བློར་ཡོ་འཁྱོག་མེད་པའི་དོན།      དཔེར་ན། དགེ་རྒན་ཁོང་ནི་ཞལ་གསལ་ཐུགས་དྲང་ཞིག་ཡིན་ཞེས་པ་ལྟ་བུ།
ཞལ་དཀར་ཕྱོགས་གཅིག་ |  ༡དཔེ་ཆོས།  བློ་སེམས་མཐུན་པའི་མི་རྣམས་ཕྱོགས་གཅིག་ཏུ་གནས་པ།
ཞི་དྲག་གཉིས་འཇོན་ |  ༡དཔེ་ཆོས།  ཞི་བ་དང་དྲག་པོའི་ལས་དོན་གཉིས་ཀ་བྱེད་ཐུབ་མཁན།      དཔེར་ན། ཞི་དྲག་གཉིས་འཇོན་གྱི་དབུ་ཁྲིད་ཅེས་པ་ལྟ་བུ།
ཞི་བདེ་མཉམ་གནས་ |  ༡དཔེ་ཆོས།   སྤྱི་ཚོགས་ཀྱི་ལམ་ལུགས་མི་འདྲ་བའི་རྒྱལ་ཁབ་བར་ཞི་བའི་ཐབས་ཤེས་ལ་བརྟེན་ནས་ཕན་ཚུན་བར་གྱི་རྩོད་གཞི་ཐག་གཅོད་དང༌། འདྲ་མཉམ་གཉིས་ཕན་གྱི་གཞི་རྩའི་ཐོག་ཕན་ཚུན་བར་གྱི་དཔལ་འབྱོར་དང༌། རིག་གནས་ཀྱི་འབྲེལ་བ་འཕེལ་རྒྱས་གཏོང་བ་ལ་ཟེར།
ཞུ་ངོ་མགྲོན་བརྒྱུད་ |  ༡དཔེ་ཆོས།  རེ་བའི་ཞུ་དོན་གང་ཟག་གཞན་དག་བརྒྱུད་ནས་བྱེད་པའི་དོན་ཏེ།      དཔེར་ན།  ཞུ་ངོ་མགྲོན་བརྒྱུད་ལས་རང་ཉིད་ངོ་བཅར་བྱས་ན་ལེགས་ལྟ་བུ།
ཞེ་གནག་ཁོག་བཅངས་ |  ༡དཔེ་ཆོས།  གང་ཟག་གཞན་ལ་གནོད་པ་བྱེད་རྒྱུ་སེམས་ལ་བཞག་པ།      དཔེར་ན། ཞེ་གནག་ཁོག་བཅངས་ཀྱི་ལས་བྱེད་མི་རུང་ལྟ་བུ།
ཞེ་གནག་ཁོང་འཛིན་ |  ༡དཔེ་ཆོས།  སྙིང་ནད་དམ་འཁོན་སེམས་རྒྱུན་བཅིང་གི་དོན་ཏེ།  དཔེར་ན། ཞེ་གནག་ཁོང་འཛིན་ཅན་ལ་བདེ་སྐྱིད་དཀོན་ལྟ་བུ།
ཞེན་པ་གཏིང་ལོག་ |  ༡དཔེ་ཆོས།   སེམས་ཀྱི་གཏིང་ནས་ཞེན་པ་ལོག་པའམ། མི་དགའ་བར་གྱུར་བ་སྟེ།      དཔེར་ན། མི་ངན་དེའི་བྱ་སྤྱོད་ལ་ཞེན་པ་གཏིང་ལོག་བྱུང་ཞེས་པ་ལྟ་བུ།
ཞོར་འདྲུད་ |  ༡དཔེ་ཆོས།  མི་ནག་ཉེས་ཅན་ཞིག་ཁྲིམས་ལ་ཐུག་སྐབས། དེའི་འབྲེལ་ཡོད་ཀྱི་མི་ཉེས་མེད་རྣམས་ཀྱང་ཞར་ལ་དཀའ་ངལ་ནང་དུ་ཚུད་པ་ལ་ཟེར།      དཔེར་ན། ཕའི་རྒྱལ་འཚོང་གི་བྱས་ཉེས་ལ་བརྟེན་ནས་བུ་ཕྲུག་རྣམས་ཀྱང་ཞོར་འདྲུད་བྱས་ཏེ་མདུན་ལམ་ལ་འགོག་རྐྱེན་ཆེན་པོ་བཟོས་ཞེས་པ་ལྟ་བུ།
ཞྭ་དཔེ་ལྷམ་འགེབས་ |  ༡དཔེ་ཆོས།  གང་ཞིག་མཚོན་བྱེད་ཀྱི་དཔེར་བཀོད་པ་དེ་ཉིད་དོན་དང་མི་མཐུན་པའམ་ཕན་ཚུན་འགལ་བར་གྱུར་པའི་དོན།      དཔེར་ན། བྱ་བའི་ཉམས་མྱོང་གཅིག་ཁོ་ནས་བྱ་བ་མང་པོ་ཞིག་ལ་ཞྭ་དཔེ་ལྷམ་འགེབས་བྱེེད་མི་རུང་ཞེས་པ་ལྟ་བུ།
ཟ་ཉེས་འཐུང་བཙོག་ |  ༡དཔེ་ཆོས། ༡རྒྱུན་སྤྱོད། བཟའ་བཏུང་མི་འཕྲོད་པའི་རིགས་བསྟེན་པའི་དོན།      དཔེར་ན། ཟ་ཉེས་འཐུང་བཙོག་བྱས་ནས་ན་བ་ལྟ་བུ།
ཟ་དགའ་འཐུང་སྐྱིད་ |  ༡དཔེ་ཆོས།  རྒྱུ་ནོར་སོགས་གསོག་འཇོག་གི་བསམ་པ་མེད་པར་གང་དགའ་གང་སྐྱིད་ཀྱི་འཚོ་བར་རོལ་པ་སྟེ།      དཔེར་ན། ང་ནི་སྤྲང་པོ་ཟ་དགའ་འཐུང་སྐྱིད་ཅན་ཞིག་ཡིན་ལྟ་བུ།
ཟ་མཁས་སྤྱོད་མཁས་ |  ༡དཔེ་ཆོས།  ཟས་ནོར་ལ་གྲོན་ཆུང་གི་ཐོག་ནས་འཚོ་བ་སྐྱེལ་མཁས་པ།
ཟབ་ལྷིང་བརྟན་གསུམ་ |  ༡དཔེ་ཆོས།  གཏིང་དཔག་དཀའ་བས་ཟབ་པ། ཚབ་ཚུབ་མེད་པས་ལྷིང་བ། འགྱུར་ལྡོག་མེད་པས་བརྟན་པ་སྟེ་གསུམ།      དཔེར་ན། ཟབ་ལྷིང་བརྟན་གསུམ་འཛོམས་པའི་དབུ་ཁྲིད་ཅེས་པ་ལྟ་བུ།
ཟས་གོས་བཟང་འབོལ་ |  ༡དཔེ་ཆོས།  ལྟོ་གོས་སྤུས་ཚད་ལེགས་ཤིང་ཁ་གྲངས་མང་བ་སྟེ།      དཔེར་ན། ཡུལ་འདིར་མི་ཚང་མར་ཟས་གོས་བཟང་འབོལ་ཡོད་པས་འཚོ་བར་དཀའ་ངལ་མེད་ཅེས་པ་ལྟ་བུ།
ཟས་བཅུད་གཉིད་བྲལ་ |  ༡དཔེ་ཆོས།  ཟོས་ན་ཟས་ཀྱི་བཅུད་མི་ཚོར་བ་དང་ཉལ་ན་གཉིད་མི་ཁུག་པའི་དོན།      དཔེར་ན། སྡུག་བསྔལ་ཆེ་དྲགས་པའི་རྐྱེན་གྱིས་ཟས་བཅུད་གཉིད་བྲལ་ལྟ་བུའི་དཀའ་གནས་སུ་གྱར་བ་ལྟ་བུ།
ཟས་མང་གོས་མང་ |  ༡དཔེ་ཆོས།  ཁ་ཟས་དང་གྱོན་ཆས་འབོལ་ལྷག་ཡོད་པ།      དཔེར་ན། དུས་བདེ་ཞོད་འཇགས་ཡིན་པས་མི་སེར་ལ་ཟས་མང་གོས་མང་བྱུང་ཡོད་ཅེས་པ་ལྟ་བུ།
ཟུར་བསྟན་ལེབ་མཐོང་ |  ༡དཔེ་ཆོས།   བརྡ་ཙམ་བསྟན་པས་ཡོངས་རྫོགས་ཤེས་པའི་དཔེ།      དཔེར་ན། གནས་ཚུལ་དེའི་སྐོར་ཇི་འདྲ་བཤད་ཀྱང་ཟུར་བསྟན་ལེབ་མཐོང་རེད་ཅེས་པ་ལྟ་བུ།
ཟོག་པོ་ཁྱི་དཀྲོག་མཁན་ |  ༡དཔེ་ཆོས།  གཡོ་སྒྱུས་མི་གཞན་ལ་ཟིང་འདྲོག་སློང་བ་པོའི་དཔེ།
ཟོས་པོ་ཁ་བརྙོགས་ |  ༡དཔེ་ཆོས།  ཟས་ནོར་ལ་སྤྱད་དྲགས་པའི་ལང་ཤོར་བ་སྟེ།      དཔེར་ན། རི་རྩྭ་ལ་ཟོས་པོ་ཁ་བརྙོགས། བདག་པོ་ཟོས་པོ་ཁ་བརྙོགས་ཅན་ཞེས་པ་ལྟ་བུ།
ཟོས་བདེ་གུ་ཡངས་ |  ༡དཔེ་ཆོས།  སུན་པོ་མེད་པའི་གུ་ཡངས་བག་ཕེབས་ཀྱི་དོན་ཏེ།      དཔེར་ན། ཟོས་བདེ་གུ་ཡངས་ནང་གི་སྐྱིད་ཉམས་ཞེས་པ་ལྟ་བུ།
འ་ཆད་འུ་ཐུག་ |  ༡དཔེ་ཆོས།  ཐང་ཆད་ནས་ཐབས་ཟད་པའམ་ཅི་བྱ་གཏོལ་མེད་དུ་གྱུར་བའི་དོན།      དཔེར་ན། མི་ཚེའི་ནང་འ་ཆད་འུ་ཐུག་གི་དཀའ་སྡུག་མང་པོ་མྱངས་དགོས་བྱུང་ནའང་སེམས་ཤུགས་གཏན་ནས་ཞུམ་མ་མྱོང་ཞེས་པ་ལྟ་བུ།
འཁོན་མེད་དབྱེན་མེད་ |  ༡དཔེ་ཆོས།  ཕན་ཚུན་ཞེ་འགྲས་མེད་པའམ། འཁོན་འཛིན་དང་འགལ་བ་མེད་པ།      དཔེར་ན། རོགས་ཟླ་རྣམས་དང་འཁོན་མེད་དབྱེན་མེད་ཀྱིས་ལས་ཀ་བྱེད་པ་ཞེས་པ་ལྟ་བུ།
འགལ་བ་ལྟག་སྤྲོད་ |  ༡དཔེ་ཆོས།  ཕ་རོལ་ཕྱོགས་དང་ཕྱིན་ཅི་ལོག་ཏུ་འཇུག་པ།      དཔེར་ན། འགལ་བ་ལྟག་སྤྲོད་ཀྱི་བསམ་ཚུལ་ཞེས་པ་ལྟ་བུ།
འགལ་འདུ་ལྟག་སྤྲོད་ |  ༡དཔེ་ཆོས།  མི་མཐུན་པ་དང་རྒྱབ་འགལ་ཏེ། ཕ་རོལ་ཕྱོགས་དང་ཕྱིན་ཅི་ལོག་ཏུ་འཇུག་པ།      དཔེར་ན། ཁོ་གཉིས་ཀྱི་ལྟ་ཚུལ་འགལ་འདུ་ལྟག་སྤྲོད་རེད་ཅེས་པ་ལྟ་བུ།
འགྱེལ་ཐོག་རྡོག་བརྫིས་ |  ༡དཔེ་ཆོས།  དཀའ་ངལ་ཕྲད་བཞིན་པའི་གོ་སྐབས་དང་བསྟུན་ནས་བརྙས་བཅོས་བྱེད་པ།      དཔེར་ན། དགྲ་བོར་འགྱེད་ཐོག་རྡོག་བརྫིས་གཏོང་བ་ཞེས་པ་ལྟ་བུ།
འགྲངས་ཕྱེད་ལྟོགས་ཕྱེད་ |  ༡དཔེ་ཆོས།  གྲོད་ཁོག་གམ་ལྟོ་བ་འགྲངས་ལ་མ་འགྲངས་པའི་དོན།      དཔེར་ན། གླ་པ་རྣམས་ཀྱིས་འགྲངས་ཕྱེད་ལྟོགས་ཕྱེད་ངང་ལས་ཀ་བྱས་ཞེས་པ་ལྟ་བུ།
འགྲམ་པ་ས་ཕབ་ |  ༡དཔེ་ཆོས།  ཉམ་ཆུང་དམན་ས་འཛིན་པའི་གུས་ལུགས་ཀྱི་སྤྱོད་ཚུལ།      དཔེར་ན། སློབ་མ་དེས་འགྲམ་པ་ས་ཕབ་ཀྱིས་རང་གི་བླ་མར་གསོལ་འདེབས་བྱས་ཞེས་པ་ལྟ་བུ།
འགྲོ་བཟོ་སྡོད་མཁས་ |  ༡དཔེ་ཆོས།  འགྲོ་ལུགས་འདུག་སྟངས་ཚུལ་དང་མཐུན་པའམ་ཁྲིམས་དང་མི་འགལ་བ།      དཔེར་ན། རང་ཉིད་འགྲོ་བཟོ་སྡོད་མཁས་བྱས་ན་གཞན་གྱིས་གནོད་སྐྱེལ་མི་ཐུབ་ཅེས་པ་ལྟ་བུ།
འགྲོ་ལ་ཕན་ཕྱིར་ |  ༡དཔེ་ཆོས། ༡ཡུལ་སྐད། ལས་ཀར་འགན་མི་ཁུར་པའི་བསམ་སྤྱོད་དམ། ཁུར་སེམས་མེད་པའི་ལས་ཀ་ཐབས་ཆག
འགྲོ་ལྡོག་གཉིས་དཀའ་ |  ༡དཔེ་ཆོས།  སྤོང་ལེན་གཉིས་ཀ་བྱེད་མི་བདེ་བ།      དཔེར་ན། ཁས་ལེན་བྱས་ཟིན་པས་ད་འགྲོ་ལྡོག་གཉིས་དཀའ་རུ་གྱུར་འདུག་ཅེས་པ་ལྟ་བུ།
འགྲོ་སྟངས་འདུག་སྟངས་ |  ༡དཔེ་ཆོས།  འགྲོ་སྟངས་དང་འདུག་ལུགས་སོགས་བྱ་སྤྱོད་འཁྱེར་སྟངས།      དཔེར་ན། མི་གཞན་ལ་མཉམ་དུ་ལས་ཀ་བྱེད་སྐབས་འགྲོ་སྟངས་འདུག་སྟངས་ལ་གཟབ་དགོས་ཞེས་པ་ལྟ་བུ།
འགྲོ་སྟངས་སྡོད་སྟངས་ |  ༡དཔེ་ཆོས།  འགྲོ་སྟངས་དང་སྡོད་ལུགས་སོགས་བྱ་སྤྱོད་འཁྱེར་སྟངས།      དཔེར་ན། མི་གཞན་ལ་མཉམ་དུ་ལས་ཀ་བྱེད་སྐབས་འགྲོ་སྟངས་སྡོད་སྟངས་གང་ཅིར་ཡིད་གཟབ་བྱེད་དགོས་ཞེས་པ་ལྟ་བུ།
འགྲོ་སྡོད་བྱེད་གཏད་ |  ༡དཔེ་ཆོས།  མཚམས་འཇོག་རྒྱུའམ་མུ་མཐུད་ནས་བྱེད་རྒྱུ་ཐག་གཅོད་དཀའ་བའི་དོན།      དཔེར་ན། རྙོག་གྲའི་ནང་ཚུད་དེ་འགྲོ་སྡོད་བྱེེད་གཏད་ཆགས་ཞེས་པ་ལྟ་བུ།
འགྲོགས་བདེ་གཤིབ་བདེ་ |  ༡དཔེ་ཆོས།   བསམ་ཚུལ་དང་སྤྱོད་ཚུལ་མཐུན་པོ་སྟེ།      དཔེར་ན། མགོ་འདྲེན་དེ་ཞི་ཞིང་དུལ་བ་འགྲོགས་བདེ་གཤིབ་བདེ་ཞིག་འདུག་ཅེས་པ་ལྟ་བུ།
འཆའ་རློམ་ཟ་རློམ་ |  ༡དཔེ་ཆོས།  ཟ་རྒྱུར་ཆགས་པའམ་རྔམ་པའི་དོན།      དཔེར་ན། གཞན་གྱི་ཁ་ཟས་འཆའ་རློམ་ཟ་རློམ་མ་བྱེད་ཅེས་པ་ལྟ་བུ།
འཆི་མཉམ་གསོན་མཉམ་ |  ༡དཔེ་ཆོས།  འཆི་ན་མཉམ་འཆི་དང༌། གསོན་ན་མཉམ་གསོན་ཏེ་སྐྱིད་སྡུག་མཉམ་འཁུར་གྱི་དཔེ།      དཔེར་ན། འཆི་མཉམ་གསོན་མཉམ་གྱི་གྲོགས་པོ་ཞེས་པ་ལྟ་བུ།
འཇམ་དར་ཡུག་ཅིག་ |  ༡དཔེ་ཆོས།   དྲང་བདེན་གྱི་ཁྲིམས་སྲོལ་བཟང་པོ་ཡིས་རྒྱལ་ཁམས་ཀུན་ལ་ཁྱབ་པའི་དཔེ་སྟེ།      དཔེར་ན། སྣེ་གདོང་གོང་མའི་ཁྲིམས་སྲོལ་གྱིས་བོད་ཡུལ་ཡོངས་རྫོགས་འཇམ་དར་ཡུག་གཅིག་ཏུ་བདེ་བར་བརྐྱངས་ཞེས་པ་ལྟ་བུ།
འཇམ་བཤད་བློ་འགུགས་ |  ༡དཔེ་ཆོས།  ངག་ཚིག་གང་འཇམ་གྱི་སྒོ་ནས་གཞན་གྱི་བློ་ཁ་ཚུར་རང་གི་འདོད་ཚུལ་ཐོག་ལ་འགུགས་པ།      དཔེར་ན། འཇམ་བཤད་བློ་འགུགས་བྱས་ཏེ་མི་མང་པོ་རང་ཕྱོགས་སུ་བཀུག་ཞེས་པ་ལྟ་བུ།
འཇམ་མཁས་བསླུ་འདྲིད་ |  ༡དཔེ་ཆོས།   གཏམ་དང་རྣམ་འགྱུར་ཞི་བའི་སྒོ་ནས་གཞན་ལ་མགོ་སྐོར་གཏོང་བའི་དོན།      དཔེར་ན། གཡོ་ཅན་གྱིས་མི་གཞན་ལ་འཇམ་མཁས་བསླུ་འདྲིད་བྱས་ཏེ་མགོ་སྐོར་བཏང་ཞེས་པ་ལྟ་བུ།
འཇམ་འདྲོང་བབ་གསེད་ |  ༡དཔེ་ཆོས།  ངག་ཚིག་འཇམ་པོའི་སྒོ་ནས་གནས་ཚུལ་ཞིབ་མོར་གསེད་བཀྲོལ་བྱེད་པ་སྟེ།      དཔེར་ན། གྱོད་ཡ་ཕན་ཚུན་གྱི་བར་དུ་འཇམ་འདྲོང་བབ་གསེད་བྱེད་ཅེས་པ་ལྟ་བུ།
འཇལ་ནུས་འགན་ལེན་ |  ༡དཔེ་ཆོས།   བུ་ལོན་ལེན་མཁན་དེས་འཇལ་མ་ཐུབ་ན་ང་རང་གིས་འཇལ་ཐུབ་ཅེས་འགན་ལེན་བྱས་པར་ཟེར།
འཇོག་ཞབས་འཆང་ལུང་ |  ༡དཔེ་ཆོས།  ཚད་འཛིན་སའམ་ཁུངས་ལུང་ཡོད་མེད་སྤྱིའི་དཔེ།      དཔེར་ན། ལོ་རྒྱུས་འཆད་སྐབས་འཇོག་ཞབས་འཆང་ལུང་ཡོད་དགོས་ཞེས་པ་ལྟ་བུ།
འཐེན་ཁ་རྒྱོང་རེས་ |  ༡དཔེ་ཆོས།   ༡ཡུལ་སྐད། ཅ་ལག་ལག་པས་ཕར་ཚུར་འཐེན་པ་དང༌། དོན་གནད་ལ་གྲོས་མི་འཆམ་པར་རང་འདོད་བྱེད་པའི་དཔེ།
འཐེན་འཁྱེར་ཀར་ཀོར་ |  ༡དཔེ་ཆོས།   ཕན་ཚུན་ཕྱོགས་རིས་ཀྱི་དབང་གིས་གྲོས་མ་འཆམས་པའི་ཀར་ཀོར་ཏེ།      དཔེར་ན། སྤྱི་པའི་དོན་ལ་གྲོས་མོལ་བྱེད་སྐབས་འཐེན་འཁྱེར་ཀར་ཀོར་བྱེད་མི་རུང་ཞེས་པ་ལྟ་བུ།
འཐོམ་སྒྱེ་འཐོམ་ནག་ |  ༡དཔེ་ཆོས། ༡ཡུལ་སྐད། བློ་རིག་མི་གསལ་བའམ། མི་གློས་པ་ལ་སྨོད་ཚིག།
འདག་བག་ཕར་འཁྱོལ་ |  ༡དཔེ་ཆོས།   ལས་ཀ་ཞིབ་ཚགས་པོ་མ་བྱས་པར་སླ་བཅོས་ཀྱི་དཔེ་སྟེ། འགྲོ་སའི་ལམ་ཁའི་འདམ་བག་གནས་སྐབས་སེལ་ཐུབ་ཙམ་བྱས་པ།
འདི་ཡིན་འདི་མིན་ |  ༡དཔེ་ཆོས།  ཡིན་པ་དང་མིན་པའི་དབྱེ་འབྱེད་ཀྱི་མཚམས་ཏེ།      དཔེར་ན། ནོར་འཁྲུལ་ཤོར་དགོས་དོན་འདི་ཡིན་འདི་མིན་གསལ་པོར་བཤད་དགོས་ཞེས་པ་ལྟ་བུ།
འདོད་གནག་སྐྱེད་ལྕི་ |  ༡དཔེ་ཆོས།  འབྲུ་དངུལ་སོགས་ལ་ཞེ་གནག་གིས་བཀལ་བའི་སྐྱེད་ཆེན་ཏེ།      དཔེར་ན། འདོད་གནག་སྐྱེད་ལྕིར་བཏང་བའི་བུ་ལོན་གྱིས་མི་སེར་གྱི་འཚོ་བར་དཀའ་ངལ་ཕྲད་པ་ཞེས་པ་ལྟ་བུ།
འདོད་ཆུང་ཆོག་ཤེས་ |  ༡དཔེ་ཆོས།   ཟས་གོས་སོགས་ལ་ཧམ་འདོད་མེད་པར་གང་བྱུང་བ་ཞིག་གིས་སེམས་མགུ་བ།      དཔེར་ན། དངུལ་དང་རྒྱུ་ནོར་ཐོག་འདོད་ཆུང་ཆོག་ཤེས་དགོས་ཞེས་པ་ལྟ་བུ།
འདྲ་དཔེ་རྒྱས་འགེབས་ |  ༡དཔེ་ཆོས།  འདྲ་ཆགས་པའི་དཔེ་གཅིག་ཚད་མར་བཟུང་ནས་རང་བཞིན་མི་གཅིག་པའི་དོན་གང་ཅི་ཁྱད་མེད་དུ་ལྟ་བ་སྟེ། དོན་གང་རུང་བྱེ་བྲག་ཏུ་མི་གཏོང་བར་འོལ་སྤྱི་ཙམ་དུ་ངོས་འཛིན་པའི་དོན།      དཔེར་ན། གནད་དོན་གང་ལའང་དབྱེ་བ་ཕྲ་ཞིང་ཞིབ་པ་འབྱེད་དགོས། འདྲ་དཔེ་རྒྱས་འགེབས་བྱེད་མི་རིགས་ཞེས་པ་ལྟ་བུ།
འཕང་ལོ་ | ལྷ་ང་དང་འདྲ། མོང་ལོ་ཡང་ཟེར། རྐང་པའི་པུས་མོའི་ལྷ་ངའམ་ཁེབས་གཅོད་ལྟར་གནས་པའི་རུས་པ་འབུར་པོ།
འཕང་སྣ་ | འཕྲང་སྣ་དང་འདྲ། འཕྲང་ཡོད་སའི་རི་སོགས་སྣའམ། དབྱིངས་ནར་ནར་ཡོད་ས་ལ་ཟེར།
འཕང་སྨད་ | རྟ་དང་གཡག་སོགས་ཀྱི་རྒལ་པའི་སྨད་ལ་ཟེར།
འཕར་དཀྲི་འགེལ་སྒྲུབ་ |  ༡དཔེ་ཆོས།  ཁྲལ་འཕར་མ་དཀྲི་འགེལ་བྱས་ནས་སྒྲུབ་དགོས་པ་རྣམས།
འཕར་འབོབ་ | འཕར་བོབས་དང་འདྲ། ཡར་འཕར་བ་དང་མར་བབས་པ། དཔེར་ན་གོ་གནས་ལ་འཕར་འབོབ་མང་པོ་བྱུང་སོང་ལྟ་བུ།
འཕར་ར་ | གཟུགས་སྤྱང་ཀི་འདྲ་བོ་སྤུ་མདོག་དམར་པོ་ཅན་གྱི་གཅན་གཟན་ཞིག །
འཕིགས་ | ཕུག་དང་འདྲ། བྱེད་འབྲེལ་ལས་ཚིག་དཔེར་ན་གཡག་སྣ་འཕིགས་ལྟ་བུ།
འཕུ་ཐོ་ | མཆུ་ཐོ་འདྲ། བྱ་ཡི་འཕུ་ཐོས་འབུ་སྒྲུག་ལྟ་བུ།
འབད་པ་དོན་མེད་ |  ༡དཔེ་ཆོས།   དཀའ་ལས་བརྒྱབས་ཀྱང་གྲུབ་འབྲས་དབེན་པའི་དོན་ཏེ།      དཔེར་ན། བྱ་བ་ཇི་ལྟར་སྒྲུབ་ཚུལ་མ་ཤེས་པར་དཀའ་ལས་རྒྱག་པ་ནི་འབད་པ་དོན་མེད་རང་ཡིན་ཞེས་པ་ལྟ་བུ།
འབད་བརྩོན་ལྷོད་མེད་ |  ༡དཔེ་ཆོས།   ཧུར་བརྩོན་རྒྱུན་འཁྱོངས་བྱས་པའམ། རྟག་ཏུ་བརྩོན་འགྲུས་བྱེད་པའི་དོན་ཏེ།      དཔེར་ན། ཚིག་མཛོད་རྩོམ་སྒྲིག་གི་ལས་ཀར་འབད་བརྩོན་ལྷོད་མེད་བྱེད་པ། རྒྱུ་ནོར་གསོག་ཆེད་འབད་བརྩོན་ལྷོད་མེད་བྱེད་ཅེས་པ་ལྟ་བུ།
འབད་མེད་ལྷུན་གྲུབ་ |  ༡དཔེ་ཆོས།  འབད་རྩོལ་བྱས་ནས་མངོན་གྱུར་པ་ལ་མ་ལྟོས་པར་རང་བཞིན་ནམ་རང་ཆས་སུ་གྲུབ་པའི་དོན་ཏེ།      དཔེར་ན། རྒྱུ་ནོར་ལོངས་སྤྱོད་འབད་མེད་ལྷུན་གྲུབ་ཏུ་ཐོབ་པ་ཞེས་པ་ལྟ་བུ།
འབད་འབད་དུང་དུང་ |  ༡དཔེ་ཆོས།  དཀའ་སྤྱད་འབད་བརྩོན་ནམ། བརྩོན་འགྲུས་ཧུར་ཐག་བྱེད་པའི་དོན་ཏེ།      དཔེར་ན། སོ་ནམ་གྱི་ལས་ཀར་འབད་འབད་དུང་དུང་བྱེད་པ། འབད་འབད་དུང་དུང་གིས་རིག་གནས་སློབ་སྦྱོང་བྱེད་པ་ཞེས་པ་ལྟ་བུ།
འབད་འབད་འབུངས་འབུངས་ |  ༡དཔེ་ཆོས།  བརྩོན་འགྲུས་སྐྱེད་པའམ། འབད་བརྩོན་ཧུར་སྐྱེད་བྱེད་པ་སྟེ།      དཔེར་ན། སྨན་གཞུང་ལ་འབད་འབད་འབུངས་འབུངས་ཀྱིས་སློབ་སྦྱོང་བྱེད་པ་ཞེས་པ་ལྟ་བུ།
འབམ་ཚོང་སྤུས་སྒྱུར་ |  ༡དཔེ་ཆོས།  བཤུ་གཞོག་བྱེད་ཐབས་ཤིག་སྟེ། དཔོན་པོ་ཚོས་དབང་ཤུགས་ལ་བརྟེན་ནས་རིན་ཐང་ཆུང་བའི་ཚོང་ཟོག་སོགས་ལ་ཁེ་བོགས་ཆེན་པོ་ལེན་སྲོལ།      དཔེར་ན། འབམ་ཚོང་སྤུས་སྒྱུར་བྱས་ཏེ་མང་ཚོགས་ལ་བཤུ་གཞོག་བྱས་པ་ཞེས་པ་ལྟ་བུ།
འབའ་འདེད་གཙང་སྒྲུབ་ |  ༡དཔེ་ཆོས།  ཁས་བླངས་པའི་གན་རྒྱ་དང་འགལ་བའི་ཉེས་ཆད་ཀྱི་དངུལ་གྲངས་ཚང་མ་འཇལ་བའི་དོན།
འབི་ | གནག་ཕྱུགས་འབྲི་དང་འདྲ།
འབི་ཡར་མ་ | འབྲི་ཡར་མ་དང་འདྲ། ལོ་སྔོན་མ་བེའུ་སྐྱེས་པའི་འབྲི་ཡི་མིང་། དཔེར་ན། འབྲི་ཡར་དྲུས་གཉིས་ལྟ་བུ།
འབི་རྒན་མེ་ཏོག་ | འབྲི་རྒན་མེ་ཏོག་དང་འདྲ། སྤང་ལ་སྐྱེས་པའི་མེ་ཏོག་སེར་པོ་ལོ་མ་ཆེན་པོ་ཅན་ཞིག །
འབུ་ཆེས་ཆུང་ཟོས་ |  ༡དཔེ་ཆོས།  འབུ་ཆེནཔོ་དག་གིས་འབུ་ཆུང་བ་དག་ཟ་བ་ལྟར། སྟོབས་ལྡན་དབང་ཡོད་ཀྱིས་ཉམ་ཆུང་དབང་མེད་ལ་བཙན་གནོན་དང་དབང་བསྒྱུར་བྱེད་པའི་དཔེ།     དཔེར་ན།  འབུ་ཆེས་ཆུང་ཟོས་བྱས་ཏེ་ཁྱིམ་མཚེས་ཡུལ་ལུང་མང་པོ་མངའ་འོག་ཏུ་བཅུག་ཅེས་པ་ལྟ་བུ།
འབུ་ནག་ར་ཚ་ | འབུ་མགོ་དམར་པོ་ལུས་ནག་པོ་སྤུ་རིང་པོ་རྩ་ཟ་མཁན་ཞིག ། དཔེར་ན། འབུ་ནག་ར་ཚ་ཐུ་རུ་མ་འཛུགས་ལྟ་བུ།
འབུ་མར་ | འབྲི་མར། འབྲི་ཡི་འོ་མ་ལས་བྱུང་བའི་མར་གྱི་མིང་།
འབེན་མེད་མདའ་འཕེན་ |  ༡དཔེ་ཆོས།   དམིགས་ཡུལ་ལམ་ཁ་ཕྱོགས་གཏན་ཁེལ་མེད་པར་ལས་ཀ་བྱེད་པའི་དཔེ་སྟེ།      དཔེར་ན། ཁ་གཏད་སུ་ཡིན་གསལ་པོར་མ་རྟོགས་པར་དགག་པ་རྒྱག་ཁུལ་བྱེད་པ་ནི་འབེན་མེད་མདའ་འཕེན་རང་རེད་ལྟ་བུ།
འབེལ་ཉོ་དཀོན་འཚོང་ |  ༡དཔེ་ཆོས།  ཁྲོམ་དུ་ཚོང་ཟོག་མོད་དུས་གོང་ཁེ་པོ་སྤྲད་ནས་ཚུར་ཉོས་ཏེ་དཀོན་དུས་རིན་གོང་མཐོན་པོའི་སྒོ་ནས་ཕར་འཚོང་བའི་ཐབས་ཤིག     དཔེར་ན། འབེལ་ཉོ་དཀོན་ཚོང་བྱས་ཏེ་ཁེ་བཟང་ཆེན་པོ་ལོན་ཞེས་པ་ལྟ་བུ།
འབེལ་འབེལ་ལྷུག་ལྷུག་ |  ༡དཔེ་ཆོས།  དངོས་རྫས་དང་དངུལ་སོགས་དགོས་མཁོ་གང་འདོད་ལྟར་ཡོད་པའི་རྣམ་པ།      དཔེར་ན། བཟའ་བཏུང་འབེལ་འབེལ་ལྷུག་ལྷུག་ཡོད་པ་ཞེས་པ་ལྟ་བུ།
འབེལ་ལྷུག་ | ཟ་འཐུང་འབེལ་འབེལ་ལྷུག་ལྷུག་ཡོད་ལྟ་བུ།
འབོག་པ་ | འབྲོག་པ་དང་འདྲ།
འབོང་ | འབྲོང་དང་འདྲ། འབྲོང་གཡག །
འབོང་ཀོ་ | འབྲོང་གི་ཀོ་བ།
འབོང་གཡག་ | འབྲོང་གཡག་འདྲ །
འབོང་བེ་བེ་ | འབྲོང་བྲེ་སེ་ལྟ་བུ།
འབོང་མིག་ | འབྲོང་མིག་དང་འདྲ། འུར་རྡོ་དང་ལྷམ་སྒྲོག་རི་མོའི་ཁྲ་འབྲོང་གི་མིག་ལྟ་བུ་ཅན་ལ་ཡང་གོ
འབོང་རྭ་ | འབྲོང་གི་རྭ།
འབོང་ཤ་ | འབྲོང་གི་ཤ།
འབོལ་ཉོ་དཀོན་ཚོང་ |  ༡དཔེ་ཆོས།  དངོས་རྫས་སམ་ཚོང་ཟོག་མོད་པོ་ཡོད་དུས་ཚུར་ཉེས་ཏེ་དཀོན་པོ་ཡིན་སྐབས་ཕར་བཙོང་ནས་ཁེ་བཟང་ལེན་ཚུལ།      དཔེར་ན། ཚོང་པ་དེས་འབྲུ་རིགས་འབོལ་ཉོ་དཀོན་ཚོང་བྱས་ཏེ་ཁེ་བཟང་ཆེན་པོ་བླངས་ཞེས་པ་ལྟ་བུ།
འབྱོར་རྒུད་འདུ་འབྲལ་ |  ༡དཔེ་ཆོས།  རྒྱུ་ནོར་དབུལ་ཕྱུག་དང་གཉེན་གྲོགས་འཛོམས་འབྲལ་གྱི་དོན།      དཔེར་ན། འབྱོར་རྒུད་འདུ་འབྲལ་མ་ངེས་པའི་འཚོ་བ་ཞེས་པ་ལྟ་བུ།
འབྲས་སྨིན་སར་ལྷུང་ |  ༡དཔེ་ཆོས།  འབྲས་བུ་སྨིན་པའི་དུས་སུ་སླེབས་པའི་ཚེ་ན་འགོག་ཏུ་མེད་པའི་དཔེ་སྟེ།      དཔེར་ན། ཡུན་རིང་ནད་ཀྱིས་མནར་ཏེ་མཐར་འབྲས་སྨིན་སར་ལྷུང་གིས་གྲོངས་ཞེས་པ་ལྟ་བུ།
འབྲི་མ་བེལ་འབྱར་མ་ |  ༡དཔེ་ཆོས།  ཁ་འབྲལ་ཐབས་མེད་པའི་དོན་ཏེ།      དཔེར་ན། ཁྱེད་དང་མཛའ་མོ་འབྲི་བེལ་འབྱར་བ་བྱེད་ཐབས་དཀའ་ལྟ་བུ།
འཚོ་བ་བྱ་འཚོལ་བྱིའུ་འཚོལ་ |  ༡དཔེ་ཆོས།  ཟས་གོས་ངན་ངོན་ཙམ་གྱིས་འཚོ་བའི་དོན།      དཔེར་ན། ཡར་རྒྱས་ལྡན་པའི་ལུང་པར་འཚོ་བ་བྱ་འཚོལ་བྱིའུ་འཚོལ་གྱིས་སྐྱེལ་རྒྱུ་ཧ་ཅང་ཁག་ཅེས་པ་ལྟ་བུ།
འཚོ་སྐྱིད་ལས་སྤྲོ་ |  ༡དཔེ་ཆོས།  འཚོ་བ་སྐྱིད་ཅིང་ལས་དོན་ལ་དགའ་བའི་དོན།
འཛད་མེད་རིམ་འབྱུང་ |  ༡དཔེ་ཆོས།   མཚམས་མ་ཆད་པའམ་རྒྱུན་མི་འཆད་པར་འབྱུང་བ་སྟེ།      དཔེར་ན། གང་དུ་གདུག་རྩུབ་ཡོད་ན་དེ་རུ་ངོ་རྒོལ་འཛད་མེད་རིམ་འབྱུང་དུ་ཡོད་ཅེས་པ་ལྟ་བུ།
འལ་འོལ་ཕར་འགྱངས་ |  ༡དཔེ་ཆོས།  ལས་ཀ་འདི་བྱས་མེད་པར་དུས་ཚོད་ཆུད་ཟོས་བཏང་བའི་དོན་ཏེ།      དཔེར་ན། གྲུབ་འབྲས་ཅི་ཡང་མེད་པར་འལ་འོལ་ཕར་འགྱངས་བྱེད་མི་རུང་ཞེས་པ་ལྟ་བུ།
འུག་པ་ཁ་གཅིག་ |  ༡དཔེ་ཆོས།  སྐད་ཆ་བཤད་ཐེངས་གཅིག་གིས་ཐག་གཅོད་པའི་དཔེ།      དཔེར་ན། དོན་ཆེན་ཐག་གཅོད་པར་འུག་པ་ཁ་གཅིག་བྱེད་མི་རུང་ཞེས་པ་ལྟ་བུ།
འུར་འུར་ཆིལ་ཆིལ་ |  ༡དཔེ་ཆོས།   ཆུ་རླུང་འཐབ་པའི་སྒྲ་ལྟ་བུའི་གྲག་འགུལ་ཆེ་བ།      དཔེར་ན། རླུང་དམར་འུར་འུར་ཆིལ་ཆིལ་གྱིས་ལྡང་ཞེས་པ་ལྟ་བུ།
འུར་འུར་ཆེམ་ཆེམ་ |  ༡དཔེ་ཆོས།   གྲག་འགུལ་ཧ་ཅང་ཆེ་བར་མཚོན་པའོ།      དཔེར་ན། རྔ་སྦུག་གི་སྒྲས་འུར་འུར་ཆེམ་ཆེམ་བྱེད་ཅེས་པ་ལྟ་བུ།
འུར་འུར་སིལ་སིལ་ |  ༡དཔེ་ཆོས།  འུར་སིལ་གྱི་སྒྲ་སྒྲོག་ཚུལ་ཏེ།      དཔེར་ན། རོལ་མོའི་སྒྲ་འུར་འུར་སིལ་སིལ་དུ་བསྒྲགས་པ་ཞེས་པ་ལྟ་བུ།
འོ་ཆུ་མཉམ་འདྲེས་ |  ༡དཔེ་ཆོས།   དབྱེར་མེད་དུ་འདྲེས་པ་སྟེ་ཕན་ཚུན་བར་འབྲེལ་བ་དམ་ཟབ་ཏུ་གྱུར་པའི་དཔེ།      དཔེར་ན། མི་རིགས་མཐུན་སྒྲིལ་འོ་ཆུ་མཉམ་འདྲེས་བྱུང་བ་ཞེས་པ་ལྟ་བུ།
ཡ་ལེ་མ་ལེ་ |  ༡དཔེ་ཆོས། ༡ཡུལ་སྐད། སྟོད་སྨད་སོ་སོར་ཁ་བྲལ་བ་སྟེ། གདོང་གི་ཡ་རྐན་ཡོད་ཕྱོགས་དང་ཨོལ་སྐོ་ཡོད་ཕྱོགས་གཉིས་སོ་སོར་ཁ་བྲལ་བ་ལྟ་བུའི་དཔེ།
ཡག་དགའ་ཉེས་སྡུག་ |  ༡དཔེ་ཆོས།  རང་ཕྱོགས་ལེགས་ན་དགའ་ཞིང་ཉེས་ན་བློ་ཕམ་པའི་དོན་ཏེ།      དཔེར་ན། ང་ཁྱེད་ལ་ཡག་དགའ་ཉེས་སྡུག་ཡོད་ལྟ་བུ།
ཡང་སྐོར་བསྐྱར་སྐོར་ |  ༡དཔེ་ཆོས།  ཐེངས་མ་གཅིག་ལས་མང་བ་བྱས་པའམ་བཤད་པའི་དོན།      དཔེར་ན། སྐད་ཆ་ཡང་སྐོར་བསྐྱར་སྐོར་བཤད་ཅེས་པ་ལྟ་བུ། ཚང་མས་ལས་ཀ་ཡང་སྐོར་བསྐྱར་སྐོར་བྱས་ཞེས་པ་ལྟ་བུ།
ཡི་དྭགས་གཏེར་སྲུང་ |  ༡དཔེ་ཆོས།  རྒྱུ་ནོར་ལོངས་སྤྱོད་ཡོད་ནའང་། བེད་སྤྱོད་བྱེད་མི་ནུས་པའི་དོན་ཏེ། ཕྱུག་པོ་སེར་སྣ་ཅན་གྱི་དཔེ།      དཔེར་ན། རྒྱུ་ནོར་ཡོད་ཀྱང་བེད་སྤྱོད་བྱེད་མ་ནུས་ཚེ་ཡི་དྭགས་གཏེར་སྲུང་འདྲ་ཞེས་པ་ལྟ་བུ།
ཡིག་ནག་ཆུ་བཤལ་ |  ༡དཔེ་ཆོས།   དང་ཐོག་གཉིས་མོས་ཀྱིས་བཞག་པའི་གན་རྒྱ་སོགས་རྩིས་མེད་རྡོག་རོལ་ཏུ་བཏང་བའི་དཔེ།      དཔེར་ན། ཡིག་ནག་ཆུ་བཤལ་བཏང་ནས་མི་ཤི་རྟ་འགྱེལ་གྱི་ཆག་སྒོ་ཆེན་པོ་བསླངས་ཞེས་པ་ལྟ་བུ།
ཡིན་གཅིག་མིན་གཅིག་ |  ༡དཔེ་ཆོས།  ཅིས་ཀྱང་ངམ་ངེས་པར་ཏེ།      དཔེར་ན། ལོ་རྗེས་མ་ཡིན་གཅིག་མིན་གཅིག་ཤོག་ཅེས་དང་། ཡིན་གཅིག་མིན་གཅིག་ད་ལན་སོང་ཞེས་དང་། ཁྱོད་ཡིན་གཅིག་མིན་གཅིག་འགྲོ་ན་ང་ཡང་མཉམ་དུ་ཡོང་གི་ཡིན་ཞེས་པ་ལྟ་བུ།
ཡིན་བརྒྱ་མིན་སྟོང་ |  ༡དཔེ་ཆོས།   སྐད་ཆ་བདེན་པ་ཡིན་མིན་ཅི་རིགས་བཤད་པའི་དོན།      དཔེར་ན། རང་ཉིད་ཀྱིས་དངོས་སུ་མཐོང་ཐོས་མ་བྱུང་ན་ཡིན་བརྒྱ་མིན་སྟོང་ལ་མ་ཉན་ཞེས་པ་ལྟ་བུ།
ཡིན་ལ་མིན་ལ་ |  ༡དཔེ་ཆོས།   ཡིན་མིན་གསལ་པོ་མེད་པའི་དོན།      དཔེར་ན། གྲྭ་པ་ཡིན་ལ་མིན་ལ་དེ་འདྲ་ག་རེ་རེད་ལྟ་བུ།
ཡིན་ལུགས་ཚུལ་མཐུན་ |  ༡དཔེ་ཆོས།  ལུགས་དང་མཐུན་པའི་བྱ་བ་སྒྲུབ་པའི་དོན།      དཔེར་ན། འགྲོ་འདུག་སྤྱོད་གསུམ་ཡིན་ལུགས་ཚུལ་མཐུན་བྱོས་ལྟ་བུ།
ཡིན་ས་མིན་སྐྱེལ་ |  ༡དཔེ་ཆོས།  བདེན་རྫུན་མཐའ་སྐྱེལ་བྱེད་པ་སྟེ།      དཔེར་ན། གྱོད་དོན་འདི་ཡིན་ས་མིན་སྐྱེལ་མ་བྱས་པར་མི་འཇོག་ལྟ་བུ།
ཡུལ་གོམས་གཤིས་ལུགས་ |  ༡དཔེ་ཆོས།  ས་ཆ་མ་འདྲ་བ་སོ་སོ་ལ། སྔ་མོ་ནས་དར་བའི་ལུགས་སྲོལ།
ཡུལ་འགུགས་ཁུངས་འཇུག་ |  ༡དཔེ་ཆོས།  སྔར་ས་ཆ་གཞན་ལ་འཁྱར་བའི་རང་གི་མི་རྒྱུད་རྣམས། སོ་སོའི་མངའ་འོག་ལ་བསྐྱར་དུ་འཇུག་པའི་དོན་ཏེ། ཁྲལ་ཁུངས་སུ་འཇུག་པ་ཡང་ཟེར།
ཡོག་པ་གཟན་བསྒྲིལ་ |  ༡དཔེ་ཆོས།  རྩྭ་འབྲུ་ཅན་གྱི་ཡོག་པ་སྟེ། དེ་གཟན་པ་འབྲུ་མེད་ཀྱི་ནང་དུ་ཟླ་བསྒྲིལ་བཏང་ན་གཟན་པ་དང་ཆག་གཉིས་ཀྱི་གོ་ཆོད་པ་ལྟར་དོན་ཚན་ཁག་གཉིས་ཁག་གཅིག་ཏུ་བསྒྲིལ་བའི་དོན།
ཡོད་དགུ་རྩལ་སྤྲུག་ |  ༡དཔེ་ཆོས།  རང་ལ་ཡོད་པའི་ནུས་པ་ཚང་མ་འདོན་པའི་དོན།      དཔེར་ན། དམག་མི་ཚོས་ནུས་པ་ཡོད་དགུ་རྩལ་སྤྲུག་བྱས་པས་གཡུལ་ལས་རྒྱལ་ཞེས་པ་ལྟ་བུ།
ར་གན་གསེར་བརྩི་ |  ༡དཔེ་ཆོས།  བཟང་ངན་གོ་ལོག་ཏུ་བརྩིས་པའི་དཔེ་སྟེ།      དཔེར་ན། ར་གན་གསེར་བརྩི་བྱ་མི་རུང་།
ར་གན་གསེར་བརྫུས་ |  ༡དཔེ་ཆོས།   ར་གན་གསེར་ལ་བརྫུས་པ་ལྟར། མ་ཡིན་མིན་མདོག་བྱེད་པའི་དོན།      དཔེར་ན། ར་གསེར་བརྫུས་ཀྱི་ལས་ལ་གཟབ་དགོས་ལྟ་བུ།
ར་ནད་ལུག་དཀྲི་ |  ༡དཔེ་ཆོས།  ར་ཡི་ནད་ལུག་ལ་འགོས་པ་ལྟར། ཉེས་ཅན་གྱིས་རང་ཉིད་ཀྱི་ཉེས་པ་མི་ཉེས་མེད་ལ་འགེལ་བའམ། མི་ངན་པས་བྱ་བ་ངན་པ་ལས་པའི་གྲིབ་ནག་མི་བཟང་པོ་ལ་ཕོག་པའི་དོན།      དཔེར་ན། གཞན་གྱིས་ར་ནད་ལུག་དཀྲི་བྱས་ནས་ཉེས་མེད་ལ་ཉེས་པ་ཕོག་ཅེས་པ་ལྟ་བུ།
ར་མ་ལུག་ |  ༡དཔེ་ཆོས།   སྐད་ཆ་དང་འདྲ་མི་འདྲ་བསྲེས་ནས་བཤད་པ་དང་། སྤྱོད་པ་འདྲ་མི་འདྲ་བསྲེས་ནས་བསྟན་པ་སོགས་ཀྱི་དོན།      དཔེར་ན། སྐད་ཆ་ར་མ་ལུག་ཅེས་དང་། སྤྱོད་པ་ར་མ་ལུག་ཅེས་པ་ལྟ་བུ།
ར་སྤྲོད་ཁུངས་འཚོལ་ |  ༡དཔེ་ཆོས།  ར་གསལ་པོ་སྤྲོད་ཐུབ་པའི་ཆེད་དུ་ཁུངས་འཚོལ་བ།      དཔེར་ན། ར་སྤྲོད་ཁུངས་འཚོལ་བྱས་ནས་རྩོད་གླེང་བྱོས་ཞེས་པ་ལྟ་བུ།
རང་ཁག་གཞན་འགེལ་ |  ༡དཔེ་ཆོས།   རང་ཉིད་ཀྱི་ཉེས་སྐྱོན་གཞན་གྱི་མགོ་ལ་གཡོགས་པའི་དོན།      དཔེར་ན། རང་ཁག་གཞན་འགེལ་བྱེད་པ་ནི་མི་ངན་གྱི་བྱ་སྤྱོད་རེད་ཅེས་པ་ལྟ་བུ།
རང་ཁེ་བློ་མང་ |  ༡དཔེ་ཆོས།  རང་གི་ཁེ་བཟང་སྒྲུབ་འདོད་ཀྱི་བསམ་བློ་མང་པོ་སྟེ།      དཔེར་ན། རང་ཁེ་བློ་མང་གིས་དོན་མི་འགྲུབ་ལྟ་བུ།
རང་ཁྲིམས་ཐེག་པ་ཁུར་ལེན་ |  ༡དཔེ་ཆོས།  གཞན་གྱིས་སྐུལ་མ་དང་ནོན་ཤུགས་སོགས་ལ་མ་ལྟོས་པར་ཁྲིམས་དང་ལུགས་སྲོལ་ལ་གུས་བརྩི་བྱས་པ་སྟེ།      དཔེར་ན། རང་ཁྲིམས་ཐེག་པ་ཁུར་ལེན་བྱས་ཚེ་དཀའ་ངལ་ཅི་ཡང་མེད་ལྟ་བུ།
རང་གནོང་ངོས་ལེན་ |  ༡དཔེ་ཆོས།   ནོར་འཁྲུལ་གང་ཡོད་བསམ་ཤེས་ཀྱི་ཐོག་ནས་ངོས་ལེན་བྱས་པ་སྟེ།      དཔེར་ན། རང་གནོང་ངོས་ལེན་བྱས་ན་ཁྲིམས་ལ་གུ་ཡངས་ཡོད་ལྟ་བུ།
རང་ཆེ་རང་མཐོ་ |  ༡དཔེ་ཆོས།  རང་ཉིད་ཅི་ཞིག་ཡིན་མདོག་མདོག་གི་ང་རྒྱལ་ཁེངས་དྲེགས་སྐྱེས་པ་སྟེ།      དཔེར་ན། མཁས་པའི་མདུན་དུ་རང་ཆེ་རང་མཐོ་མ་བྱེད་ཅེས་པ་ལྟ་བུ།
རང་དཔེ་གཞན་སྟོན་ |  ༡དཔེ་ཆོས།  རང་ཉིད་ཀྱི་སྤྱོད་པ་བཟང་པོས་གཞན་ལ་དཔེ་ལམ་གཏོད་པའི་དོན། །     དཔེར་ན། ཁོང་ནི་རང་དཔེ་གཞན་སྟོན་གནང་མཁན་གྱི་མི་མང་གི་སྣེ་ཁྲིད་པ་བཟང་པོ་ཞིག་རེད་ཅེས་པ་ལྟ་བུ།
རང་ཕན་གཞན་གནོད་ |  ༡དཔེ་ཆོས།  རང་ལ་ཕན་འདོགས་པའི་ཆེད་དུ་གཞན་ལ་གནོད་པ་བྱེད་པའི་དོན།      དཔེར་ན། སྲོག་ལ་བབས་ཀྱང་རང་ཕན་གཞན་གནོད་མ་བྱེད་ཅེས་པ་ལྟ་བུ།
རང་བྱས་རང་མྱོང་ |  ༡དཔེ་ཆོས།  རང་གིས་བསགས་པའི་ཉེས་པ་རྣམས་རང་གིས་མྱོང་བའི་དོན།      དཔེར་ན། ད་ལན་ང་འཆི་དགོས་ཐུག་ཀྱང་རང་བྱས་རང་མྱོང་ཡིན་པས་འགྱོད་པ་མེད་ཅེས་པ་ལྟ་བུ།
རང་མཁོ་རང་འདང་ |  ༡དཔེ་ཆོས།   རང་གིས་ལས་ཀ་བྱས་པ་དེས་རང་ཉིད་ལ་མཁོ་བའི་ལྟོ་གོས་འདང་བའི་དོན།      དཔེར་ན། གནའ་ནས་ང་ཚོ་རང་མཁོ་རང་འདང་ཡིན་པས་གཞན་ལ་རེ་མ་མྱོང་ཞེས་པ་ལྟ་བུ།
རང་མཁོ་རང་སྒྲུབ་ |  ༡དཔེ་ཆོས།  རང་གི་འཚོ་བའི་དགོས་མཁོ་རང་གིས་སྒྲུབ་པའི་དོན།      དཔེར་ན། མི་ཚང་མས་འཚོ་བ་རང་མཁོ་རང་སྒྲུབ་བྱེད་དགོས་ཞེས་པ་ལྟ་བུ།
རང་མགོ་ཆུ་འདྲེན་ |  ༡དཔེ་ཆོས།  རང་གིས་རང་ལ་ངན་བྱེད་པའམ་གནོད་པ་བྱེད་པའི་དོན་ཏེ། རང་མགོ་ཆུ་བླུག་ཀྱང་ཟེར།      དཔེར་ན། རང་མགོ་ཆུ་འདྲེན་བླུན་པོ་ཡིན་ཞེས་པ་ལྟ་བུ།
རང་མགོ་རང་ཐོན་ |  ༡དཔེ་ཆོས།  གཞན་ལ་མ་བརྟེན་པར་རང་མགོ་རང་གིས་ཐོན་པའི་དོན།      དཔེར་ན། བུ་ཕྲུག་ནར་སོན་ནས་རང་མགོ་རང་ཐོན་བྱུང་ཞེས་པ་ལྟ་བུ།
རང་མགོ་རང་འདོན་ |  ༡དཔེ་ཆོས།  རང་གི་དོན་དག་རང་གི་ནུས་པ་ལ་བརྟེན་ནས་སྒྲུབ་པའི་དོན།      དཔེར་ན། ཚང་མས་རང་མགོ་རང་འདོན་གྱིས་ཕ་ཡུལ་འཛུགས་སྐྲུན་བྱེད་ཀྱི་ཡོད་ཅེས་པ་ལྟ་བུ།
རང་མེད་གཞན་འཚོལ་ |  ༡དཔེ་ཆོས།  ཐབས་མེད་ཡོད་དགུ་རྩལ་སྤྲུགས་བྱས་པའི་དོན་ཏེ།      དཔེར་ན། གྲོགས་པོའི་ཆེད་རང་མེད་གཞན་འཚོལ་བྱེད་ངེས་ཡིན་ལྟ་བུ།
རང་ཟོན་ངོ་བསྟོད་ |  ༡དཔེ་ཆོས།   རང་ལ་གནོད་འཚེ་ཕོག་དོགས་ཀྱིས་བག་ཟོན་བྱས་ནས་གཞན་ལ་ངོ་བསྟོད་བྱེད་པ།      དཔེར་ན། རང་ཟོན་ངོ་བསྟོད་ཀྱི་གཏམ་ལ་རློམ་མི་རུང་ཞེས་པ་ལྟ་བུ།
རང་ཟོན་འཛེམ་མེད་ |  ༡དཔེ་ཆོས།  རང་ལ་ཉེན་ཁ་ཡོང་མི་ཡོང་ལ་བསམ་བློ་མི་གཏོང་བ།      དཔེར་ན། རང་ཟོན་འཛེམ་མེད་ཀྱིས་སྐད་ཆ་དྲང་མོ་བཤད་ཅེེས་པ་ལྟ་བུ།
རང་འཇིགས་རང་སྐྱོབ་ |  ༡དཔེ་ཆོས།  རང་ལ་དཀའ་ངལ་གང་བྱུང་ཡང་རང་གིས་བསལ་བའི་དོན།      དཔེར་ན། བློ་སྟོབས་ལ་བརྟེན་ནས་རང་འཇིགས་རང་སྐྱོབ་བྱས་ཞེས་པ་ལྟ་བུ།
རང་འདོད་ངན་རྒྱབ་ |  ༡དཔེ་ཆོས།   རང་འདོད་ལྟར་ངན་པའི་རྒྱབ་ལངས་བྱེད་པའི་དོན།      དཔེར་ན། རང་འདོད་ངན་རྒྱབ་བྱས་ནས་ངན་པ་རྒྱ་ཡན་ལ་བཏང་ཞེས་པ་ལྟ་བུ།
རང་འདོད་དགོས་དབང་ |  ༡དཔེ་ཆོས།    རྒྱུ་མཚན་མེད་པར་རང་དོན་བསྒྲུབ་ཆེད་ཐབས་ཤེས་འཚོལ་བ་སྟེ།      དཔེར་ན། རང་འདོད་དགོས་དབང་གིས་མི་ལ་རྒྱུ་མ་བཤད་ལྟ་བུ།
རང་འདོད་བཙན་བཀོལ་ |  ༡དཔེ་ཆོས།  རང་གི་དམིགས་ཡུལ་འགྲུབ་པའི་ཆེད་ཕ་རོལ་པོ་ལ་བཙན་ཤེད་ཀྱིས་ལས་དོན་བཀོལ་བ་སྟེ།      དཔེར་ན། དཔོན་ངན་གྱིས་རང་འདོད་བཙན་བཀོལ་བྱས་ལྟ་བུ།
རང་འདོད་རང་འཐད་ |  ༡དཔེ་ཆོས།  རང་ཉིད་ཀྱི་ཞེ་འདོད་གང་ཡིན་བདེན་རློམ་ལས་རྒྱུ་མཚན་གཞན་མེད་པ་སྟེ།      དཔེར་ན། རང་འདོད་རང་འཐད་ཀྱིས་བདེན་ལུགས་མི་ཤོད་ལྟ་བུ།
རང་འདོད་སྦུག་བཅུག་ |  ༡དཔེ་ཆོས།  རང་གི་འདོད་པའམ་དོན་དག་ཁོག་ལ་བཅངས་ནས་ཕྱི་ནང་མི་མཚུངས་པའི་ལས་ཀ་བྱེད་པ་སྟེ།      དཔེར་ན། རང་འདོད་སྦུག་བཅུག་བྱས་ནས་ཐ་ན་གྲོགས་པོ་ཡང་མགོ་སྐོར་བཏང་ཞེས་པ་ལྟ་བུ།
རང་རྒྱུས་རང་ལོན་ |  ༡དཔེ་ཆོས།   རང་གི་ཁ་སྟབས་གང་འདྲ་ཡོད་མེད་རང་གིས་ཤེས་པའི་དོན།      དཔེར་ན། ལ་ལས་རང་རྒྱུས་རང་ལོན་མ་བྱས་པས་མགོ་ལ་ཆག་སྒོ་ལྷུང་ཞེས་པ་ལྟ་བུ།
རང་ལམ་རང་འགོག་ |  ༡དཔེ་ཆོས།  རང་གི་ལམ་རང་ཉིད་ཀྱིས་འགོག་པ་ལྟར། འཕྲལ་ཕུགས་ཀྱི་ཁེ་ཕན་གོ་བརྗེས་ནས་ཅི་ཙམ་བསྡད་ཀྱང་ཡར་རྒྱས་འགྲོ་རྒྱུ་མེད་པའི་དོན།
རང་ལམ་རང་འགྲོ་ |  ༡དཔེ་ཆོས།   མི་རྣམས་རང་རང་འགྲོ་འདོད་སའི་ལམ་དུ་འགྲོ་བ་སྟེ། རང་རང་སོ་སོའི་འདོད་པ་ལྟར་བྱེད་པའི་དོན།
རང་སར་མི་བཞག་ |  ༡དཔེ་ཆོས།  རང་ལ་དཔེ་བླངས་ནས་གཞན་གྱི་བདེ་སྡུག་དང་ཁེ་ཕན་ལ་བསམ་བློ་གཏོང་དགོས་པའི་དོན།      དཔེར་ན། ཁྱོད་ཀྱིས་རང་སར་མི་བཞག མི་སར་རང་བཞག་ནས་བསམ་བློ་ཞིག་བཏང་ན། འདི་འདྲ་བྱེད་སྲོལ་ཞིག་གང་ན་ཡོད་ཅེས་པ་ལྟ་བུ།
རང་སྐྱིད་གཞན་སྨོན་ |  ༡དཔེ་ཆོས།  རང་ཉིད་ཀྱི་སེམས་སྐྱིད་ཅིང་མི་གཞན་གྱིས་ཡིད་སྨོན་བྱེད་པའི་དོོན།      དཔེར་ན། རང་སྐྱིད་གཞན་སྨོན་ཞིག་འདོད་ན། བྱ་བཟང་དང་དོན་བཟང་བསྒྲུབས་ནས་སྤྱི་ཚོགས་ལ་ཞབས་འདེགས་མང་ཙམ་ཞུ་དགོས་ཞེས་པ་ལྟ་བུ།
རང་སྡུག་རང་ཉོ་ |  ༡དཔེ་ཆོས།   དང་པོ་ནས་ཆག་སྒོ་འབྱུང་རྒྱུ་ཡིན་པ་ཤེས་བཞིན་དུ་བྱས་ནས་རང་གིས་རང་ལ་སྡུག་པོ་གཏོང་བའི་དོན།      དཔེར་ན། རང་སྡུག་རང་ཉོ་བྱས་ན་སྡུག་གྱོང་རེད་ཅེས་པ་ལྟ་བུ།
རང་སྣང་དག་པོ་ |  ༡དཔེ་ཆོས།     རང་གིས་གང་བྱས་ཡང་དག་ཡིན་པར་སེམས་པ་སྟེ།      དཔེར་ན། རྒྱུ་མཚན་མེད་པར་རང་སྣང་དག་པོ་གནང་ན་མི་འགྲིག་ལྟ་བུ།
རབ་འབྱམས་རྒྱ་མཚོ་ |  ༡དཔེ་ཆོས།  ཧ་ཅང་མང་བའམ་བགྲང་ལས་འདས་པའི་དོན།      དཔེར་ན། ཞིང་ཁམས་རབ་འབྱམས་རྒྱ་མཚོ་ཞེས་དང་། མཆོད་པ་རབ་འབྱམས་རྒྱ་མཚོ་ཞེས་པ་ལྟ་བུ།
རལ་གྲི་གནམ་གཡུག་ |  ༡དཔེ་ཆོས།   ཧ་ཅང་བཙན་ཤེད་དམ་དབང་ཤེད་ཆེ་བའི་དོན་ཏེ།      དཔེར་ན། རལ་གྲི་གནམ་གཡུག་བྱས་ནས་དོན་དག་ཐག་གཅོད་བྱེད་མི་རུང་ཞེས་པ་ལྟ་བུ།
རི་གཟར་རྦབ་རྡོ་ |  ༡དཔེ་ཆོས།  རི་བོ་གཟར་མོའི་མགོ་ནས་མར་རྦབ་རྡོ་འགྲིལ་བ་སྟེ། བཟློག་ཏུ་མེད་པའི་དོན།      དཔེར་ན། དམག་སྣ་བཟློག་མེད་རི་གཟར་རྦབ་རྡོ་འདྲ་ཞེས་དང་། འཆི་བ་བཟློག་མེད་རི་གཟར་རྦབ་རྡོ་འདྲ་ཞེས་པ་ལྟ་བུ།
རི་བོང་ཅལ་འདྲོགས་ |  ༡དཔེ་ཆོས།  རི་བོང་ཆུར་ལྷུང་བའི་ཤིང་སྡོང་གི་ཅལ་སྒྲར་བྲོས་ནས་གཅན་གཟན་རི་དྭགས་ཐམས་ཅད་ཀྱང་རི་བོང་གི་རྗེས་སུ་འབྲངས་ཏེ་བྲོས་པའི་གཏམ་རྒྱུད་ལྟར། སོ་སོས་བརྟག་དཔྱད་ཅི་ཡང་མི་བྱེད་པར་གཞན་ཟེར་གཡམ་རྒྱུགས་ཁོ་ན་བྱས་པའི་དོན།      དཔེར་ན། དོན་དེར་དཔྱད་དགོས་པ་ལས་རི་བོང་ཅལ་འདྲོགས་མ་བྱེད་ཅེས་པ་ལྟ་བུ།
རི་བོང་ཚང་ལོག་ |  ༡དཔེ་ཆོས།   རི་བོང་རང་གི་ཚང་ལ་ཕྱིར་འོང་བ་སྟེ། ས་ཆ་ཐག་རིང་ལ་འགྲོ་མ་ཐུབ་པར་ཕྱིར་རང་གི་སྔར་གྱི་གནས་དེ་ག་རང་དུ་ལོག་པའི་དོན།      དཔེར་ན། ས་སྒོ་ཆོད་ན་རི་བོང་ཚང་ལོག་བྱས་ནས་ཅི་བྱེད་ཅེས་པ་ལྟ་བུ།
རི་བོང་རྡོ་བརྫུས་ |  ༡དཔེ་ཆོས།   གནས་བབ་ཤིན་ཏུ་ཛ་དྲག་པོའི་ནང་ལྷུང་ཡོད་ནའང་ད་དུང་མ་ཤེས་ཁུལ་བྱས་ནས་བསྡད་པའི་དོན།      དཔེར་ན། དམག་འཁྲུག་ཕམ་རྒྱུ་ཉག་གཅིག་ཡིན་ནའང་ད་དུང་རི་བོང་རྡོ་བརྫུས་བྱས་ནས་བསྡད་འདུག་ཅེས་པ་ལྟ་བུ།
རི་བོང་རྭ་ |  ༡དཔེ་ཆོས།  རི་བོང་ལ་རྭ་མེད་པའམ་ཡོད་མི་སྲིད་པ་ལྟར། མེད་པའམ་ཡོང་མི་སྲིད་པའི་དཔེ།
རི་ཟོར་ག་འཛོལ་ |  ༡དཔེ་ཆོས།  ནུས་པ་དང་བྱ་སྤྱོད་ཐ་དད་དུ་སོང་བའི་དཔེ་སྟེ།      དཔེར་ན། བྱ་བྱེད་རི་ཟོར་ག་འཛོལ་དུ་མ་སོང་བ་ཞིག་གལ་ཆེ་ལྟ་བུ།
རི་རྡོ་ཀླུང་འབེབས་ |  ༡དཔེ་ཆོས།  གྲམ་པའི་ནང་ལ་རྡོ་ཡོད་ཡོད་མར་རི་ཁ་ནས་མར་གྲམ་པའི་ནང་ལ་རྡོ་དབོར་བ་སྟེ། ཚེགས་ཆེ་ལ་དོན་ཆུང་བའི་དོན།      དཔེར་ན། རང་ལ་ཅ་ལག་ཡོད་བཞིན་དུ་གཞན་གྱི་ཅ་ལག་གཡར་ཏེ་རི་རྡོ་ཀླུང་འབེབས་བྱེད་དོན་ཅི་ལྟ་བུ།
རི་སྒུལ་མཚོ་སྐྱོམ་ |  ༡དཔེ་ཆོས།   ཟིང་ཆ་དང་སྒུལ་སྐྱོད་ཧ་ཅང་ཆེ་བའི་དོན་ཏེ།      དཔེར་ན། དུས་ཟིང་རི་སྒུལ་མཚོ་སྐྱོམ་བྱུང་ལྟ་བུ།
རིམ་ཉམས་རིམ་སྟོངས་ |  ༡དཔེ་ཆོས།  མུ་མཐུད་ཉམས་རྒུད་དུ་སོང་བའི་དཔེ་སྟེ།      དཔེར་ན། རྒྱལ་སྲིད་རིམ་ཉམས་རིམ་སྟོངས་སུ་སོང་ནས་བློན་པོ་རྣམས་ཡིད་ཕམ་ལྟ་བུ།
རུས་མགོ་ལྤགས་གཡོགས་ |  ༡དཔེ་ཆོས།  རུས་མགོ་པགས་པའི་གཡོགས་པ་ལྟར། ལུས་པོ་ཧ་ཅང་སྐམ་པོའམ་ཤ་ཧ་ཅང་རིད་པའི་དཔེ།      དཔེར་ན། ཁྱོད་རུས་མགོ་ལྤགས་གཡོགས་ཕུ་ཡིས་འགྱེལ་ཞེས་པ་ལྟ་བུ།
རེ་འབྲས་དོན་སྨིན་ |  ༡དཔེ་ཆོས།   རེ་བ་བྱས་པ་ལྟར་དོན་དག་ལེགས་འགྲུབ་བྱུང་བ།      དཔེར་ན། རེ་འབྲས་དོན་སྨིན་མ་བྱུང་བར་དུ་འབད་བརྩོན་བྱེད་མཚམས་མི་འཇོག་ཅེས་པ་ལྟ་བུ།
རེ་རེ་གཉིས་གཉིས་ |  ༡དཔེ་ཆོས།   གཅིག་རེ་གཉིས་རེ་ཙམ་སྟེ། ཉུང་བའི་དོན།      དཔེར་ན། མི་རེ་རེ་གཉིས་གཉིས་ཀྱི་འབད་བརྩོན་ལ་བརྟེན་ནས་ཡོང་བ་ཞིག་མ་རེད་ཅེས་པ་ལྟ་བུ།
རེ་རེ་གཉིས་རེ་ |  ༡དཔེ་ཆོས།   གྲངས་ཀ་ཤིན་ཏུ་ཉུང་བའི་དོན།      དཔེར་ན། མི་རེ་རེ་གཉིས་རེས་ནམ་རྒྱུན་གཡོ་ཐབས་འཐེན་ཞེས་པ་ལྟ་བུ།
རོ་འོག་རྨ་ཞི་ |  ༡དཔེ་ཆོས།   དོན་རྐྱེན་ཆེན་པོའི་བྱུང་བའི་ནང་ཆུང་ཆུང་རིགས་རྩིས་མེད་དུ་སོང་བའི་དཔེ་སྟེ།      དཔེར་ན། དུས་ཆེན་པོ་འགྱུར་ལྡོག་སྐབས་སྔར་འཁོན་རྙིང་པ་རོ་འོག་རྨ་ཞི་ལ་སོང་ལྟ་བུ།
རྐང་འཁྲབ་ལག་གཡོབ་ |  ༡དཔེ་ཆོས།   རྐང་པས་འཁྲབ་ཅིང༌། ལག་པས་གཡབ་གཡོབ་བྱེད་པ་བཞིན་དུ་བྲེལ་བ་ཆེན་པོའི་དཔེ།      དཔེར་ན། ལས་དོན་མང་བས་རྐང་འཁྲབ་ལག་གཡོབ་བྱེད་དགོས་བྱུང་ལྟ་བུ།
རྐང་འོག་རྡེའུ་ |  ༡དཔེ་ཆོས།   རྐང་འོག་གི་རྡེའུ་ལྟར་ནུས་མེད་ལ་མཐོང་ཆུང་བྱེད་པའི་དཔེ་སྟེ།      དཔེར་ན། རྐང་འོག་རྡེའུ་ཡར་ནས་དཔྲལ་མིག་ལ་གནོད་ཉེན་ཡོད་ལྟ་བུ།
རྐང་རྗེས་ལག་བསུབས་ |  ༡དཔེ་ཆོས།   སྔར་བྱས་བཟང་པོ་ད་སྤྱོད་ངན་པས་མེད་པར་བཟོས་པའི་དཔེ་སྟེ།      དཔེར་ན། དཔའ་བོ་ཚེ་རིང་ན་རྐང་རྗེས་ལག་བསུབས་ཀྱི་ཉེན་ཆེ་ལྟ་བུ།
རྐུན་རྒྱབ་རྫུན་ལངས་ |  ༡དཔེ་ཆོས།   རྐུན་མའི་རྒྱབ་རྩ་རྫུན་མས་བྱས་པ་ལྟར། ངན་པའི་རྒྱབ་ཏུ་ངན་པ་དཔུང་བསྒྲིགས་བྱས་པའི་དཔེ།
རྐྱེན་ངན་གྲོགས་ཤར་ |  ༡དཔེ་ཆོས།   ན་ཚ་ཤི་གོད་སོགས་རྐྱེན་ངན་པ་རྣམས་ལེགས་པའམ་མཐུན་ཕྱོགས་སྒྲུབ་པའི་གྲོགས་སུ་སོང་བའི་དཔེ།
རྐྱེན་བསྟུན་འཕྲོག་བཅོམ་ |  ༡དཔེ་ཆོས།   གོ་སྐབས་སྒུག་ནས་འཕྲོག་བཅོམ་བྱེད་པའི་དཔེ།
རྒོད་པོ་དཔུང་སྒྲིག་ |  ༡དཔེ་ཆོས།  དཔའ་བོ་རྣམས་རུ་བསྒྲིགས་པའི་དོན།      དཔེར་ན། རྒོད་པོ་དཔུང་སྒྲིག་གིས་གཡུལ་བཤམ་ས་ན་ཁྱོད་སྙིང་མེད་སྡར་མ་ཞིག་འགྲོ་ས་མེད་ཅེས་པ་ལྟ་བུ།
རྒྱ་ཆད་ཕྱོགས་ལྷུང་ |  ༡དཔེ་ཆོས།   རྒྱ་ཁྱོན་ཡོངས་ལ་མ་ཁྱབ་པར་ཕྱོགས་རིས་སུ་ལྷུང་བའི་དོན།      དཔེར་ན། རྒྱ་ཆད་ཕྱོགས་ལྷུང་ཅན་ལ། །ཡིད་རྟོན་བྱས་ན་ཕུང་འགྲོ། །ཞེས་པ་ལྟ་བུ།
རྒྱ་ཆེ་གཟབ་རྒྱས་ |  ༡དཔེ་ཆོས།   གྲངས་འབོར་ཆེ་ཞིང་རྣམ་གྲངས་མང་བའི་དོན།      དཔེར་ན། ཚོགས་འདུ་རྒྱ་ཆེ་གཟབ་རྒྱས་ཚོགས་ཞེས་པ་ལྟ་བུ།
རྒྱ་མཚོར་རྡོ་བསྐྱུར་ |  ༡དཔེ་ཆོས།  རྒྱ་མཚོའི་ནང་དུ་རྡོ་བསྐྱུར་བ་ལྟར། བརྡ་ལན་གང་ཡང་མེད་པའི་དཔེ།      དཔེར་ན། མི་མང་ལ་དཀའ་ཁག་ཅི་ཡོད་འགོ་ཁྲིད་ལ་སྙན་ཞུ་རབས་དང་རིམ་པ་ཕུལ་བ་ཡིན་མོད། འོན་ཀྱང་རྒྱ་མཚོར་རྡོ་བསྐྱུར་དུ་སོང་ཞེས་པ་ལྟ་བུ།
རྒྱག་གཅིག་མཆོངས་གཅིག་ |  ༡དཔེ་ཆོས།  བློ་གཅིག་སེམས་གཅིག་ཡིན་པའི་དོན།      དཔེར་ན། ད་ཐེངས་ཡིན་ན་རྒྱག་གཅིག་མཆོངས་གཅིག་ཡིན་ཞེས་པ་ལྟ་བུ།
རྒྱང་བསྐྱུར་རྩིས་མེད་ |  ༡དཔེ་ཆོས།  ལས་ཀ་ལ་དོ་དམ་དང་སེམས་འཁུར་མི་བྱེད་པ།      དཔེར་ན། གཞུང་དོན་རྒྱང་བསྐྱུར་རྩིས་མེད་བྱེད་མཁན་རྣམས་འཕྲལ་དུ་ཚར་གཅོད་རྗེས་འཛིན་བྱེད་དགོས་ཞེས་པ་ལྟ་བུ།
རྒྱབ་གཉེར་བབ་བཀོད་ |  ༡དཔེ་ཆོས།  ཉེས་པ་མེད་པའི་མི་ལ་རྒྱབ་གཉེར་བྱས་ནས་ཉེས་པ་ཅན་གྱི་མི་ལ་བཀོད་འདོམས་བྱེད་པ།
རྒྱས་སྤྲོས་འཕྲོ་བརླག་ |  ༡དཔེ་ཆོས།  དོན་མེད་དུ་རྒྱུ་དངོས་འཕྲོ་བརླག་བྱས་པའི་དོན་ཏེ།      དཔེར་ན། སྟོན་མོ་ལ་རྒྱས་སྤྲོས་འཕྲོ་བརླག་མ་བྱེད་ཅེས་པ་ལྟ་བུ།
རྒྱུ་གཙང་སྤུན་གཙང་ |  ༡དཔེ་ཆོས།   སྒོ་ཀུན་ནས་སྐྱོན་མེད་པའམ་དངོས་པོར་ལྷད་མེད་པའི་དཔེ།
རྒྱུ་ངན་སྤུན་རྩུབ་ |  ༡དཔེ་ཆོས།   རས་འཐག་བྱེད་ཀྱི་རྒྱུ་དང་སྤུན་གཉིས་ཀ་མི་བཟང་བ་སྟེ། བསམ་པ་དང་སྤྱོད་པ་གཉིས་ཀ་ངན་པའི་དཔེ།
རྒྱུ་བཟས་ཕྱོགས་ལྷུང་ |  ༡དཔེ་ཆོས།  གཞན་གྱི་རྒྱུ་ཟོས་ནས་ཕྱོགས་ལྷུང་བྱེད་པའི་དོན།      དཔེར་ན། གཞུང་གི་འགོ་ཁྲིད་ཀྱིས་རྒྱུ་བཟས་ཕྱོགས་ལྷུང་བྱས་པར་མི་དམངས་ཀྱིས་ངོ་རྒོལ་བྱས་ཞེས་པ་ལྟ་བུ།
རྒྱུ་མ་ཕུ་འདེད་ |  ༡དཔེ་ཆོས།  གནད་དོན་རྩད་མ་ཆོད་པ་རྣམས་ལེ་འཁྲི་རིམ་བརྒྱུད་དུ་རྩད་གཅོད་བྱེད་པའི་དོན།      དཔེར་ན། རྒྱུ་མ་ཕུ་འདེད་བྱས་ན་ལེ་ཁག་ངོ་མ་སུ་ལ་ཡོད་མེད་གསལ་པོ་ཆགས་ཀྱི་རེད་ཅེས་པ་ལྟ་བུ།
རྒྱུ་མེད་རྐྱེན་མེད་ |  ༡དཔེ་ཆོས།  རྒྱུ་རྐྱེན་ཅི་ཡང་མེད་པའམ་དོན་དག་ཅི་ཡང་མེད་པ་སྟེ།      དཔེར་ན། གཞན་ལ་རྒྱུ་མེད་རྐྱེན་མེད་སྙད་མ་བརྐོ་ཞེས་པ་ལྟ་བུ།
རྒྱུ་འགྲོ་རང་གཤོམས་ |  ༡དཔེ་ཆོས།  འགྲོ་ཆས་རང་ཉིད་སོ་སོས་གྲ་སྒྲིག་བྱེད་པའི་དོན།      དཔེར་ན། ལམ་རྒྱགས་རྒྱུ་འགྲོ་རང་གཤོམས་ཀྱི་སྒོ་ནས་སློབ་སྦྱོང་དུ་འགྲོ་ཞེས་པ་ལྟ་བུ།
རྒྱུ་འཕྲི་སླ་བཅོས་ |  ༡དཔེ་ཆོས།  རྒྱུ་ཆ་འདང་ཚོད་ཇེ་ཉུང་དུ་བཏང་ནས་ལས་སླ་བར་བྱེད་པ་སྟེ། རས་སྤྲད་པ་ལྡེང་ཤ་སྟག་ཡིན་ཡང་རྒྱུ་འཕྲི་སླ་བཅོས་བྱས་ནས། གོན་པ་འདི་བཟོས་ནས་དོག་སོང་བ་མ་ཟད། སྲུབས་ཀྱང་ཚགས་དམ་པ་ཞིག་རེད་ཅེས་ལྟ་བུ།
རྒྱུག་པ་འཁྲོག་ལངས་ |  ༡དཔེ་ཆོས།  ཟིང་འཁྲུག་གི་རྒྱུ་རྐྱེན་བཟོ་བའི་དཔེ་སྟེ།      དཔེར་ན། སྔར་ནས་མི་མཐུན་པའི་ཐོག་ལ་ད་དུང་མི་རེ་ཟུང་གིས་རྒྱུག་པ་འཁྲོག་ལངས་བྱས་པས་ཕན་ཚུན་དམར་འཛིང་དྲག་པོ་བྱས་ཞེས་པ་ལྟ་བུ།
རྒྱུག་པ་ལེབ་འདུར་ |  ༡དཔེ་ཆོས།  སུ་ལ་ཡང་དམིགས་བསལ་མེད་པར་ཆ་སྙོམས་བྱེད་པའི་དཔེ་སྟེ།      དཔེར་ན། གཞུང་ལས་ལ་དབུལ་ཕྱུག་དང་བཟང་ངན་གྱི་དབྱེ་བ་མེད་པར་ཚང་མ་རྒྱུག་པ་ལེབ་འདུར་དུ་བསྐུལ་དགོས་ཞེས་པ་ལྟ་བུ།
རྒྱུགས་ལེན་འདེམས་སྒྲུག་ |  ༡དཔེ་ཆོས།   བཟང་ངན་ལ་བལྟས་ནས་བཟང་བ་རྣམས་བདམས་ཏེ་བླངས་པའི་དོན།
རྒྱུན་བུ་ཀོ་འབྲེག་ |  ༡དཔེ་ཆོས།  རྒྱུ་དངོས་པོ་གང་ཡོད་པའི་ནང་ནས་གང་དགོས་པ་གཏོང་བ་སྟེ།      དཔེར་ན། གཤིན་པོའི་འཛིན་ཆས་གང་ཡོད་ཀྱི་སྟེང་ནས་རྒྱུན་བུ་ཀོ་འབྲེག་གིས་མཆོད་འབུལ་བྱེད་ཅེས་པ་ལྟ་བུ།
རྔ་ཆད་རྔོག་རྡུམ་ |  ༡དཔེ་ཆོས།  རྟ་བོང་གི་རྔ་མ་དང་རྔོག་མ་ཆད་པ་སྟེ། ཆ་མ་ཚང་བའི་དཔེ།      དཔེར་ན། རྟ་རྒན་རྔ་ཆད་རྔོག་རྡུམ་འགའ་དེད་ནས་ཕྱིར་སླེབས་ཞེས་པ་ལྟ་བུ།
རྔ་རྡུང་དར་འཕྱར་ |  ༡དཔེ་ཆོས།  རྔ་རོལ་བརྡུངས་ཤིང་འཕན་དར་སོགས་འཕྱར་བ་ལྟར། བྱ་བ་གང་ཡིན་མངོན་གསལ་ཧ་ཅང་དོད་པོ་ཡིན་པའི་དཔེ་སྟེ།      དཔེར་ན། ལས་དོན་ལ་རྔ་བརྡུངས་དར་འཕྱར་བྱས་པའི་གསལ་བཤད་དགོས་པ་མེད་ལྟ་བུ།
རྔོ་རྔོ་སྲེག་སྲེག་ |  ༡དཔེ་ཆོས།  ལས་དོན་གང་ཡིན་ལ་འབད་པ་ཤུགས་ཆེན་བྱས་པའི་དཔེ་སྟེ།      དཔེར་ན།  རྔོ་རྔོ་སྲེག་སྲེག་གི་འབད་ཀྱང་ངོ་མ་ལོན་ལྟ་བུ།
རྗེས་གནོན་མཐར་སྐྱེལ་ |  ༡དཔེ་ཆོས།  གཅིག་འཕྲོར་གཅིག་མཐུད་ནས་མཐའ་འཁྱོངས་བྱེད་པའི་དོན།      དཔེར་ན། སྔར་བཏིང་འཆར་གཞི་ཚང་མ་བར་ལྡིང་འཕྲོ་ཅན་དུ་མ་ལུས་པར་རྗེས་གནོན་མཐར་སྐྱེལ་བྱས་ནས་འཇུག་འཁྱོངས་རྗེས་གཙང་ཡོང་བ་བྱེད་དགོས་ཞེས་པ་ལྟ་བུ།
རྗེས་གནོན་ཚ་ནན་ |  ༡དཔེ་ཆོས།  ཁྲིམས་འགལ་དང་ནོར་འཁྲུལ་ལ་གཞིགས་པའི་ཉེས་པ་དྲག་པོ་གཏོང་རྒྱུའི་དོན།
རྙོག་མ་གཏིང་སློང་ |  ༡དཔེ་ཆོས།  ཁ་མཆུ་རྙིང་པ་བསྐྱར་སློང་གི་དཔེ།      དཔེར་ན། རྙོག་མ་གཏིང་སློང་མ་བྱེད་ཅེས་པ་ལྟ་བུ།
རྟ་ཁལ་ཁྲལ་འུལ་ |  ༡དཔེ་ཆོས།  རྟ་དང་ཁལ་མ་སྐུལ་འདེད་ཀྱི་འུ་ལག
རྟ་གཅིག་སྒ་གཉིས་ |  ༡དཔེ་ཆོས།  མི་གཅིག་ལ་ལས་འགན་གཉིས་འཁྲི་བའི་དཔེ།      དཔེར་ན། གཅིག་ཐོག་གཉིས་བརྩེགས་ཀྱི་ལས་ཁུར་རྟ་གཅིག་སྒ་གཉིས་མི་དགོས་ཞེས་ལྟ་བུ།
རྟ་གཡག་མགོ་སྦྲེལ་ |  ༡དཔེ་ཆོས།   རྟ་དང་གཡག་གཉིས་མགོ་སྦྲེལ་བྱས་པ་ལྟར། མི་མཐུན་པ་གཉིས་བཙན་གྱིས་མཉམ་དུ་བསྡེབས་ནས་ཡིན་མདོག་ཁ་བོ་བྱས་པའི་དཔེ།
རྟ་ཐོག་གྲོག་གཟིགས་ |  ༡དཔེ་ཆོས།  རྟ་ཐོག་ནས་གྲོག་མར་གཟིགས་པ་ལྟར། མི་ཆེ་བས་མི་ཆུང་བར་མཐོང་ཆེན་བྱེད་པའི་དཔེ།      དཔེར་ན། ཉམ་ཆུང་རྣམས་ལ་རྟ་ཐོག་གྲོག་གཟིགས་ཀྱིས་ཐུགས་ཁུར་ཆེ་བཞེས་གནང་ཞེས་པ་ལྟ་བུ།
རྟ་བསུ་མཛུབ་སྐྱེལ་ |  ༡དཔེ་ཆོས།  ཚུར་ལ་རྟ་ཡིས་བསུ་བ་དང་། ཕར་ལ་མཛུབ་བརྡས་སྐྱེལ་བ་སྟེ། བསུ་སྐྱེལ་གྱི་བྱ་བ་མི་མཐུན་པའི་དོན།      དཔེར་ན། གཡོ་ཅན་གྱིས་མགྲོན་པོ་ལ་རྟ་བསུ་མཛུབ་སྐྱེལ་བྱས་ཞེས་པ་ལྟ་བུ།
རྟ་མགོ་ལུག་གཞུག་ |  ༡དཔེ་ཆོས།  རྟ་ལ་ལུག་གི་རྔ་མ་སྦྱར་བ་ལྟར། ཆ་མི་འགྲིག་པའི་དཔེ།      དཔེར་ན། ཞྭ་ལྷམ་སོགས་ཆ་ལུགས་མི་མཐུན་པ་རྟ་མགོ་ལུག་གཞུག་ལྟ་བུ་མཐོང་ན་ཡ་མཚན་ཞིང་དགོད་བྲོ་ཞེས་པ་ལྟ་བུ།
རྟ་ཡན་སྲབ་མེད་ |  ༡དཔེ་ཆོས།  རྟ་ཁ་འཐེན་བྱེད་སྲབ་མདའ་མེད་པར་གང་འདོད་དུ་བཏང་བའི་རྟ།
རྟ་རྐྱང་མི་རྐྱང་ |  ༡དཔེ་ཆོས།  མི་རྐྱང་པ་དང་རྟ་རྐྱང་པ་སྟེ། གྲོགས་མེད་ཁེར་རྐྱང་དུ་སྡོད་པའི་དཔེ།      དཔེར་ན། རྟ་རྐྱང་མི་རྐྱང་གིས་ཇ་མི་ཁོལ་ཞེས་པ་ལྟ་བུ།
རྟ་རྒན་ལམ་རྒྱུས་ |  ༡དཔེ་ཆོས།  རྟ་རྒན་པར་ལམ་རྒྱུས་ཡོད་པ་ལྟར། ཉམས་མྱོང་ཡོད་པའི་དཔེ།
རྟ་རྒོད་དཀྱུས་འཛུད་ |  ༡དཔེ་ཆོས།  རྟ་རྒོད་ལམ་གཞུང་ལ་འཇུག་པ་སྟེ། མི་རྒོད་ཁྲིམས་གཞུང་ལ་སྦྱར་བའི་དཔེ།      དཔེར་ན། ཚུལ་མིན་ལོག་ཞུགས་ཀྱི་མི་རྣམས་ལ་སློབ་གསོ་བཏང་སྟེ་རྟ་རྒོད་དཀྱུས་འཛུད་བྱེད་ཅེས་པ་ལྟ་བུ།
རྟག་པ་ཐེར་ཟུག་ |  ༡དཔེ་ཆོས།  ཡུན་ནས་ཡུན་དུ་བརྟན་ཅིང་གཞོམ་གཞིག་མེད་པ།      དཔེར་ན། འཇིག་རྟེན་དུ་རྟག་པ་ཐེར་ཟུག་གི་དངོས་པོ་ཞིག་ཡོད་དམ་ཞེས་པ་ལྟ་བུ།
རྡེའི་གསུམ་གཏོར་བ་ |  ༡དཔེ་ཆོས།  ཁྱོ་ཤུག་གཉིས་ཀྱང་ཕྱིན་ཆད་ཕན་ཚུན་མཐུན་ཞིང་འཕྲད་པར་མི་བྱེད་དོ་ཞེས་མནའ་བསྐྱལ་བའི་དོན་ཏེ། མདོ་རྩའི་རྒྱ་ཆེར་འགྲེལ་ལས། རྡེའུ་གསུམ་གཏོར་བ་ཉིད་ཅེས་བྱ་བ་ནི། དེ་གཉིས་ཀྱིས་རྡེའུ་གསུམ་ཕྱོགས་དང་ཕྱོགས་མཚམས་སུ་འཕངས་ནས། འདི་སྐད་ཅེས་ཇི་ལྟར་རྡེའུ་འདི་གསུམ་ཕན་ཚུན་ཕྲད་པ་མེད་པ་བཞིན་དུ། ཡུ་བུ་ཅག་གཉིས་ཀྱང་དེ་བཞིན་ནོ་ཞེས་ཟེར་བའོ། །ཞེས་གསུངས།
རྡེའུ་འབུར་ཐོན་ |  ༡དཔེ་ཆོས།  སྤྱི་བྱིངས་དང་མི་འདྲ་བའི་དོན།
རྡོ་ཆག་བཙན་སྒྲིག་ |  ༡དཔེ་ཆོས།  རྡོ་ཆག་བཙན་གྱིས་སྒྲིག་པ་ལྟར། མི་ཡོང་རྒྱུ་ཞིག་ཨུ་ཚུགས་བྱེད་པའི་དོན།      དཔེར་ན། རྡོ་ཆག་བཙན་སྒྲིག་གི་ལས་མ་བྱེད་ལྟ་བུ།
རྡོ་རུས་གཏུག་པ་ |  ༡དཔེ་ཆོས།  རུས་པ་ཅི་ཙམ་མཁྲེགས་ནའང་། རྡོ་དང་གཏུགས་ན་ནང་གི་རྐང་ལོན་པ་ལྟར། དཀའ་ལས་ཁག་པོ་ཅི་ཙམ་ཡོད་ནའང་འབད་བརྩོན་ཤུགས་ཆེན་པོ་བྱས་ན་གྲུབ་འབྲས་ཐོན་པའི་དོན།      དཔེར་ན། སློབ་སྦྱོང་རྡོ་རུས་གཏུག་པ་ཞིག་བྱས་ན་མཁས་པར་མི་འགྱུར་ག་ལ་སྲིད་ལྟ་བུ།
རྡོ་རུས་སྤྲོད་པ་ |  ༡དཔེ་ཆོས།  རྡོ་དང་རུས་པ་ཐུག་ཏུ་འཇུག་པ་སྟེ།      དཔེར་ན། ལམ་ལུགས་རྙིང་པ་བསྒྱུར་བཅོས་རྡོ་རུས་སྤྲོད་པ་བཞིན་བྱེད་དགོས་ལྟ་བུ།
རྡོ་ལག་བརྒྱུད་ |  ༡དཔེ་ཆོས།  རྩིག་པ་རྩིག་བྱེད་རྡོ་བ་རྣམས་གཅིག་གིས་གཅིག་གི་ལག་པར་བཞག་ནས་རིམ་གྱིས་སྤྲོད་པ་ལྟར། གདམས་ངག་ཟབ་མོ་དང་། ཕྱག་སྲོལ་བཟང་པོ། གོམས་གཤིས་ལེགས་པའི་རིགས་མི་རབས་སྔ་མ་སྔ་མས་ཕྱི་མ་ཕྱི་མ་ལ་བརྒྱུད་སྤྲོད་བྱེད་པའི་དཔེ་སྟེ།      དཔེར་ན། གཞུང་ཆས་རྣམས་རྡོ་ལག་བརྒྱུད་ཀྱིས་རྩིས་སྤྲད་ཅེས་པ་ལྟ་བུ།
རྡོར་ཕུར་བཙུགས་ |  ༡དཔེ་ཆོས།  རྡོ་ཐོག་ཕུར་བ་བཙུགས་པ་ལྟར། གླེན་པ་ཨུ་ཚུགས་བྱེད་པའི་དོན།      དཔེར་ན། རང་འདོད་མཐར་སྐྱེལ་རྡོར་ཕུར་བཙུགས་ཀྱི་ཨ་འཐས་བྱས་ལྟ་བུ།
རྣ་བ་གཙེར་སུན་ |  ༡དཔེ་ཆོས།   ཞེ་སུན་པའི་དོན་ཏེ།      དཔེར་ན། ནད་པའི་འཁྲིས་སུ་རྣ་བ་གཙེར་སུན་གྱི་སྐད་ཅོར་མ་རྒྱག་ཅེས་པ་ལྟ་བུ།
རྣ་བ་མེད་པ་ |  ༡དཔེ་ཆོས། ༡བརྙས་ཚིག ལེགས་པའི་བསླབ་བྱ་ལ་མི་ཉན་པ་སྟེ། རྣ་བའི་དབང་པོས་བྱ་བ་ལེགས་པར་མ་བྱས་པས་རྣ་བ་མེད་པ་ཞེས་བརྙས་བཅོས་ཀྱིས་བཏགས་པ་ཡིན།
རྣ་བའི་བདུད་རྩི་ |  ༡དཔེ་ཆོས།  གོ་བ་ཙམ་གྱིས་སེམས་ལ་སྤྲོ་བ་སྐྱེས་པའི་གཏམ་སྙན་མོ།
རྣ་བའི་བུ་རམ་ |  ༡དཔེ་ཆོས།  ཉན་ན་འདོད་པའི་གཏམ་སྙན་མོ།
རྣ་བའི་ཚེར་མ་ |  ༡དཔེ་ཆོས།   ཉན་མི་འདོད་པའི་སྐད་ཆ་ངན་པ།
རྣ་རྒྱབ་ལྷགས་པ་ |  ༡དཔེ་ཆོས།  ཁ་ཏ་བསླབ་བྱ་བྱས་པ་སྣང་མེད་བྱས་ནས་མི་ཉན་པའི་དོན།      དཔེར་ན། སྐད་ཆ་བཤད་པ་རྣམས་རྣ་རྒྱབ་ལྷགས་པ་རེད། བཤད་མ་བཤད་མི་འདུག་ཅེས་པ་ལྟ་བུ།
རྣ་ལྟག་བསེར་བུ་ |  ༡དཔེ་ཆོས།  ཁ་ཏ་བསླབ་བྱ་ཅི་བྱས་སྣང་མེད་བྱས་ནས་མི་ཉན་པའི་དོན།      དཔེར་ན། ཅི་བཤད་རྣ་ལྟག་བསེར་བུ་རེད།
རྣ་ལྷོང་སྒྲོག་སྦྱངས་ |  ༡དཔེ་ཆོས།  ཡིག་ཆ་སོགས་རྣ་བར་གོ་ངེས་ཀྱི་སྒྲོགས་སྦྱང་གསལ་པོ་བྱེད་པ།
རྣག་ཐོག་གཙག་འཁེལ་ | ༡དཔེ་ཆོས།  གནད་ལ་འཁེལ་བའི་དོན།      དཔེར་ན། རྣག་ཐོག་གཙག་འཁེལ་གྱི་ལན་ཡག་པོ་ཞིག་བཏབ་འདུག་ཅེས་པ་ལྟ་བུ།
རྣམ་པ་སྣ་ཚོགས་ |  ༡དཔེ་ཆོས།  འདྲ་མི་འདྲ་ཅི་རིགས།      དཔེར་ན། ཚོང་ཁང་ནང་དུ་ཅ་ལག་རྣམ་པ་སྣ་ཚོགས་བཙོང་རྒྱུ་འདུག་ཅེས་པ་ལྟ་བུ།
རྨ་ཁ་མཐེབ་གནོན་ |  ༡དཔེ་ཆོས།  རྨ་ཁ་མཐེབ་ཀྱིས་གནོན་པ་ལྟར། ཉེན་ཁ་ལས་སྐྱོབ་ཅིང་སྡུག་བསྔལ་ལས་སྒྲོལ་བའི་དཔེ།
རྨོངས་ཞེན་ཕྱོགས་ལངས་ |  ༡དཔེ་ཆོས།    རྒྱུ་མཚན་མེད་པར་རང་ཕྱོགས་སམ་གཉེན་ཚན་གྱི་རྒྱབ་ལ་ལངས་པ་སྟེ།       དཔེར་ན། མཁས་པ་ཡིན་ན་རྨོངས་ཞེན་ཕྱོགས་ལངས་བྱེད་མི་རུང་ལྟ་བུ།
རྨོངས་རྨོངས་ཚོད་ཚོད་ |  ༡དཔེ་ཆོས།  ཅི་ཡང་མི་ཤེས་བཞིན་དུ་འོལ་ཚོད་བྱེད་པ་སྟེ།      དཔེར་ན། རྨོངས་རྨོངས་ཚོད་ཚོད་ཀྱིས་ཐག་གཅོད་མ་བྱེད་ཅེས་པ་ལྟ་བུ།
རྩ་འཛིན་གཡོ་མེད་ |  ༡དཔེ་ཆོས།   རྩ་བའི་དམིགས་ཡུལ་ལམ་ཁས་ལེན་གྱི་དམ་བཅའ་མི་འདོར་བའམ་འགྱུར་བ་མི་གཏོང་བ།      དཔེར་ན། རྩ་དོན་གང་ཡིན་རྩ་འཛིན་གཡོ་མེད་ཀྱིས་རྒྱུན་འཁྱོངས་བྱ་དགོས་ལྟ་བུ།
རྩ་འཛིན་རྒྱུན་འཁྱོངས་ |  ༡དཔེ་ཆོས།  རྩ་བའི་དམིགས་ཡུལ་ལམ་ཁས་ལེན་གྱི་དམ་བཅའ་མི་འདོར་བར་གཏན་དུ་རྒྱུན་འཁྱོངས་བྱེད་པའི་དོན།      དཔེར་ན། རྩ་འཛིན་རྒྱུན་འཁྱོངས་ལྷོད་མེད་ཀྱིས་དམངས་དོན་བསྒྲུབ་དགོས་ལྟ་བུ།
རྫ་རི་ཁ་སྦྱོར་ |  ༡དཔེ་ཆོས།  རྫ་རི་ཕན་ཚུན་ཁ་གཏད་དུ་ལངས་པ་ལྟར། དཀྲུག་ཤིང་བརྒྱབ་ནས་མཐུན་པ་མི་མཐུན་པ་བཟོ་བའི་དོན།
རྫུན་བཟོས་བདེན་འགྱུར་ |  ༡དཔེ་ཆོས།  གཡོ་སྒྱུ་སྣ་ཚོགས་བཀོལ་ནས་མི་བདེན་པ་རྣམས་བདེན་པར་འགྱུར་དུ་བཅུག་པའི་དོན།      དཔེར་ན། གནམ་སྔོན་པོ་ལ་མིག་ཡོད་པས་རྫུན་བཟོས་བདེན་འགྱུར་གྱི་ཕུག་བརྟན་མི་སྲིད་ལྟ་བུ།
རྫུན་རྒྱབ་རྫུན་གནོན་ |  ༡དཔེ་ཆོས།  རྫུན་པའི་རྒྱབ་ལངས་རྫུན་པས་བྱས་པ་ལྟར། མི་ངན་པར་རྒྱབ་རྩ་མི་ངན་པས་བྱེད་པའི་དོན།      དཔེར་ན། རྫུན་རྒྱབ་རྫུན་གནོན་བྱས་ཏེ་མགོ་བསྐོར་བཏང་ལྟ་བུ།
རྭ་ཀེར་མཇུག་རྩུབ་ |  ༡དཔེ་ཆོས།  རྭ་ཅོ་གནམ་ལ་ཀེར་ཞིང་མཇུག་མ་རྩུབ་པ་ལྟར། མི་བྱིངས་དང་སྤྱོད་ཚུལ་མི་མཐུན་པའི་དོན།      དཔེར་ན། རྭ་ཀེར་མཇུག་རྩུབ་ཅན་གྱི་མི་དེ་ཚོ་ལ་ཡ་བྱེད་དགོས་དོན་མི་འདུག་ལྟ་བུ།
རྭ་ཅོ་སྒྱེ་བླུག་ |  ༡དཔེ་ཆོས།  རྭ་ཅོ་སྒྱེ་ནང་དུ་བླུགས་པ་ལྟར་མཐུན་སྒྲིལ་མེད་པའམ་ནང་ཁུལ་མི་མཐུན་པའི་དོན།      དཔེར་ན། ལས་དོན་ལེགས་འགྲུབ་ཡོང་དགོས་ན་རྭ་ཅོ་སྒྱེ་བླུག་ནང་བཞིན་བྱེད་མི་རུང་ལྟ་བུ།
རླུང་གསེབ་མར་མེ་ |  ༡དཔེ་ཆོས།  རླུང་གི་མར་མེ་གཟིམ་ཆོག་ཆོག་ཡིན་པ་ལྟར། འཆི་བའི་རྐྱེན་མང་ཞིང་འཚོ་བའི་རྐྱེན་ཉུང་བས་ནམ་འཆི་ཆ་མེད་པ་དང་། འཆི་རྐྱེན་ངེས་པ་མེད་པའི་དོན།      དཔེར་ན། ཚེ་མི་རྟག་རླུང་གསེབ་མར་མེ་འདྲ་ལྟ་བུ།
ལ་གཏམ་ལུང་གཏམ་ |  ༡དཔེ་ཆོས།  དོན་སྙིང་མེད་པའི་སྐད་ཆ་དེ།      དཔེར་ན། ལ་གཏམ་ལུང་གཏམ་བཤད་དེ་དུས་ཚོད་ཆུད་ཟོས་སུ་གཏོང་མི་རུང་ཞེས་པ་ལྟ་བུ།
ལ་ཉག་མཛོ་གཟེངས་ |  ༡དཔེ་ཆོས།  ཕན་ཚུན་བསམ་ཤེས་དང་གུ་ཡངས་བྱེད་པའི་དོན་ཏེ།      དཔེར་ན། ཕན་ཚུན་དགྲ་རུ་མི་འཛིན་པར་ལ་ཉག་མཛོ་གཟེངས་བྱ་དགོས་ལྟ་བུ།
ལ་བརྒྱབ་ལུང་བརྒྱབ་ |  ༡དཔེ་ཆོས།  དོན་སྙིང་མེད་པའི་སྐད་ཆ་ལབ་ལབ་བྱས་པའི་དོན་ཏེ།      དཔེར་ན། ཚོགས་འདུའི་ནང་གཏམ་བཤད་ལ་བརྒྱབ་ལུང་བརྒྱབ་བྱེད་མི་རུང་ལྟ་བུ།
ལག་གཤོར་རྩིས་སྤྲོད་ |  ༡དཔེ་ཆོས།  འབྲུ་རིགས་སོགས་ལག་པས་ཚད་འཇལ་ཏེ་རྩིས་སྤྲོད་བྱེད་པའི་དོན།      དཔེར་ན། འབྲུ་རིགས་ཡོངས་རྫོགས་ལག་གཤོར་རྩིས་སྤྲོད་བྱས་ལྟ་བུ།
ལག་ཉེས་ཁུར་བ་ |  ༡དཔེ་ཆོས།  ལག་པ་ནོར་ནས་ལས་བྱེད་པ་ལྟར། བྱ་བ་དེ་ལྟར་བྱེད་པའི་ཀུན་སློང་དང་གྲ་སྒྲིག་གང་ཡང་མེད་པར་སྟེས་དབང་གིས་གོད་ཆད་ཅིག་བྱུང་བ་སྟེ།       དཔེར་ན། མི་བསད་པའི་ལག་ཉེས་ཁུར་བ་ལྟ་བུ།
ལག་ཟད་དཔུང་ཐུག་ |  ༡དཔེ་ཆོས།  ལག་པ་ཟད་ནས་དཔུང་པར་ཐུག་པ་ལྟར། ནུས་པ་དང་ཆ་རྐྱེན་རྫོགས་པའི་དོན་ཏེ།      དཔེར་ན། ལག་ཟད་དཔུང་ཐུག་བྱས་ཀྱང་ལས་ཀ་དེ་མ་འགྲུབ་ལྟ་བུ།
ལན་ཆགས་བུ་ལོན་ |  ༡དཔེ་ཆོས།  ཕྱིས་སུ་གཞལ་དགོས་པའི་སྔོན་བསགས་ལས་ཀྱི་འབྲས་བུའི་བུ་ལོན།      དཔེར་ན། ལན་ཆགས་བུ་ལོན་དག་སོང་ལྟ་བུ།
ལམ་ནོར་ལྡོག་ཤེས་ |  ༡དཔེ་ཆོས།  འགྲོ་སའི་ལམ་ནོར་ན་ཡང་སླར་ལྡོག་ཤེས་པ་ལྟར། ནོར་འཁྲུལ་ངོས་ཟིན་ནས་སླར་ལེགས་བཅོས་བྱེད་ཤེས་པའི་དོན།      དཔེར་ན། སྔོན་ཆད་བྱས་ཟིན་ལ་འགྱོད་པ་དང་ལམ་ནོར་ལྡོག་ཤེས་བྱས་ཏེ་ཡང་དག་པའི་ལམ་སྣེ་ཞིག་ཟིན་པར་བྱེད་ལྟ་བུ།
ལུ་གུ་ལག་སྐྱེས་ |  ༡དཔེ་ཆོས།   རང་ས་རང་ཡུལ་ནས་ཐོན་པའི་དཔེ་མཚོན་མི་སྣ་སོགས་ཀྱི་མིང་།      དཔེར་ན། སྡེ་བ་ཆུང་ཡང་ཚན་རིག་པ་ཆེན་པོ་ཁོང་ང་ཚོའི་སྡེ་བའི་ལུ་གུ་ལག་སྐྱེས་རེད་ལྟ་བུ།
ལེགས་ཉེས་སྟངས་འཛིན་ |  ༡དཔེ་ཆོས།  བྱ་བའི་ལེགས་ཉེས་ལ་ལྟོས་ཏེ་བླང་དོར་འབྱེད་པའི་དོན་ཏེ།      དཔེར་ན། ལེགས་ཉེས་སྟངས་འཛིན་བྱེད་མ་ཤེས་ན་ཀུན་སྤྱོད་འཆལ་འགྲོ་ལྟ་བུ།
ལེགས་བརྒྱ་སྐོར་གཅིག་ |  ༡དཔེ་ཆོས།  དོན་གནད་མང་པོ་ཐབས་ཤེས་གཅིག་བརྒྱུད་དེ་སེལ་བའི་དོན་ཏེ།      དཔེར་ན། བྱ་གཞག་འདིར་དཀའ་ངལ་ཧ་ཅང་མང་ན་ཡང་ལེགས་བརྒྱ་སྐོར་གཅིག་གིས་སེལ་ཐབས་བྱེད་ལྟ་བུ།
ལེགས་བསླབས་ཉེས་བཅོས་ |  ༡དཔེ་ཆོས།  ལེགས་པའི་ཆ་རྣམས་བླང་ཞིང་ཉེས་སྐྱོན་གྱི་ཆ་རྣམས་སེལ་ཞིང་བཅོས་པའི་དོན་ཏེ།      དཔེར་ན། ལེགས་བསླབས་ཉེས་བཅོས་ཀྱིས་ཀུན་སྤྱོད་ཀྱི་གནས་ཚད་ཡག་ཏུ་གཏོང་ལྟ་བུ།
ལེགས་སྤེལ་ཉེས་འགོག་ |  ༡དཔེ་ཆོས།  ཕན་པ་དང་དགེ་བའི་ཆ་རྣམས་བླང་ཞིང་སྤེལ་ཏེ། གནོད་པའི་རང་བཞིན་དང་སྐྱོན་གྱི་ཕྱོགས་རྣམས་མི་ཡོང་བར་འགོག་པའི་དོན།      དཔེར་ན། ལས་རིམ་རྣམས་མཐའ་འཁྱོངས་བྱེད་ཕྱིར་ནམ་ཡང་ལེགས་སྤེལ་ཉེས་འགོག་གི་བྱ་བར་བརྩོན་དགོས་ལྟ་བུ།
ལོ་ཆུ་ལམ་ལྷོངས་ |  ༡དཔེ་ཆོས།  ཆར་ཆུ་དུས་ལྟར་བབས་ཤིང་ལོ་ལེགས་འབྲས་བཟང་བྱུང་བ་ལྟར། དོན་དག་ལེགས་འགྲུབ་བྱུང་བའི་དོན།      དཔེར་ན། ལོ་ཆུ་ལམ་ལྷོངས་བྱུང་དུས་ཞིང་པའི་སེམས་པ་དགའ་སྤྲོའི་ཁེངས་ལྟ་བུ།
ལོ་ནད་སྟན་འབྱར་ |  ༡དཔེ་ཆོས།  ན་ནས་རྒྱུན་རིང་པོར་ཉལ་སའི་ནང་ཉལ་དགོས་བྱུང་བ་སྟེ།      དཔེར་ན། ཕ་གིའི་ཁྱིམ་ཚང་གི་བུ་མོ་ལོ་ནད་སྟན་འབྱར་གྱིས་ཟིན་པས་སྨན་པར་བསྟེན་གཏུགས་ཅི་ཙམ་བྱས་ཀྱང་དྲག་སྐྱེད་མ་བྱུང་ལྟ་བུ།
ལོ་མས་འབྲས་སྒྲིབ་ |  ༡དཔེ་ཆོས།  ལོ་མས་འབྲས་བུ་སྒྲིབ་པ་ལྟར། ཞོར་འཕྲོས་སམ་དགོས་མེད་ཀྱི་ཚིག་མང་དྲགས་ཏེ་བརྗོད་དོན་དངོས་ཁ་མི་གསལ་བའམ་སྟོན་མ་ཐུབ་པའི་དོན།      དཔེར་ན། དེ་རིང་གཏམ་བཤད་དེ་ལོ་མས་འབྲས་སྒྲིབ་ལྟར་སོང་འདུག་ལྟ་བུ།
ལོང་བས་ཤིག་བཟུང་ |  ༡དཔེ་ཆོས།   ལོང་བས་ཤིག་བཟུང་བ་ལྟར། རྒྱུ་མཚན་དང་གནས་ལུགས་ཚད་ལྡན་ཅི་ཡང་མེེད་པར་འོལ་ཚོད་བྱེད་པའི་དོན།      དཔེར་ན། ལོང་བས་ཤིག་བཟུང་བ་ལྟར་གང་བྱུང་ལ་གནད་དོན་དེར་སྡོམ་ཚིག་མ་བཀོད་ཅེས་པ་ལྟ་བུ།
ལྐོག་མཚང་རྗེན་འབྱིན་ |  ༡དཔེ་ཆོས།  མི་ཞིག་གིས་བྱས་པའི་ནག་ཉེས་ཡོངས་རྫོགས་གསལ་སྟོན་བྱས་ཏེ་རྫུན་རྐུབ་བརྡོལ་བའི་དོན་ཏེ།      དཔེར་ན། ཁོ་ལ་ལྐོག་མཚང་རྗེན་འབྱིན་བྱས་ཏེ་མི་ཚོགས་གྲལ་ནས་ངོ་ཚ་བཟོས་སོང་ལྟ་བུ།
ལྐོག་ལྐོག་སུད་སུད་ |  ༡དཔེ་ཆོས།  མི་གཞན་ལ་མཐོང་མི་འཇུག་པའམ་ཤེས་མི་འཇུག་པའི་དོན་ཏེ།      དཔེར་ན། རང་ཉིད་གཅིག་པུ་ལྐོག་ལྐོག་སུད་སུད་དུ་ལྷ་སར་སོང་ལྟ་བུ།
ལྕགས་དམར་སྐམ་གཅུན་ |  ༡དཔེ་ཆོས།  ལྕགས་དམར་པོ་སྐམ་པས་བཟུང་ནས་རང་གི་འདོད་པ་དང་མཐུན་པའི་བཟོ་དབྱིབས་བཏོན་པ་ལྟར། རང་ཉིད་ཀྱི་ཁོངས་གཏོགས་གཡོག་རིགས་དང་དགེ་ཕྲུག་སོགས་ལ་བསླབ་བྱ་བྱས་ཏེ་སྒྲིག་ལམ་དུ་བཅུག་པའམ་སློབ་གསོ་དང་སྐྱོན་བརྗོད་བྱས་པའི་དཔེ།      དཔེར་ན། སྤྱི་ཚོགས་ཀྱི་ཕན་བདེ་ལ་གནོད་བྱེད་མཁན་ཚོར་ལྕགས་དམར་སྐམ་གཅུན་གྱིས་སློབ་གསོ་གཏོང་དགོས་ལྟ་བུ།
ལྕགས་ནན་ཐར་གསུམ་ |  ༡དཔེ་ཆོས།   གཟབ་གཟབ་ནན་ནན་གྱི་དོན་ཏེ།      དཔེར་ན། དོན་གནད་གལ་ཆེན་ལ་ལྕགས་ནན་ཐར་གསུམ་གྱིས་གྲོས་སྡུར་བྱེད་དགོས་ལྟ་བུ།
ལྕགས་ཚ་ཐོག་བརྡུང་ |  ༡དཔེ་ཆོས།  ལྕགས་ཚ་བོ་བརྡུང་ནས་བཟོ་དགོས་པ་ལྟར། གནད་དོན་ཞིག་བྱུང་ནས་དུས་ཡུན་རིང་མ་འགོར་བའི་སྐབས་ཐག་གཅོད་བྱེད་དགོས་པའི་དོན།      དཔེར་ན། གནད་དོན་དེ་སྣང་མེད་དུ་མི་འཇོག་པར་ལྕགས་ཚ་ཐོག་བརྡུང་དགོས་ལྟ་བུ།
ལྕགས་རྡར་མཉམ་ཟད་ |  ༡དཔེ་ཆོས།  བརྡར་རྒྱུ་དང་བརྡར་ས་གཉིས་ཀ་མཉམ་དུ་ཟད་པ་ལྟར། དགྲ་དང་བགེགས་ལ་གཟབ་གཟབ་མ་བྱས་ན་རང་རོགས་གཉིས་ཀ་མཉམ་དུ་རྒུད་པའི་དོན།      དཔེར་ན། དགྲ་བོའི་གནས་སྟངས་མ་ཤེས་པར་འཐབ་ན་ལྕགས་རྡར་མཉམ་ཟད་འབྱུང་སྲིད་ལྟ་བུ།
ལྕགས་སྐུད་སྒྲིམ་པ་ | ༡དཔེ་ཆོས།  ལྕགས་སྐུད་སྒྲིམ་པ་ཧ་ཅང་དམ་པ་ལྟར། ནོར་རྫས་ལོངས་སྤྱོད་སོགས་བེད་སྤྱོད་མི་བྱེད་པར་སེར་སྣ་བྱེད་པའི་དོན་ཏེ།      དཔེར་ན། རྒྱུ་ནོར་བསོགས་ཏེ་ལྕགས་སྐུད་སྒྲིམ་པ་ལྟ་བུ་མ་ཡིན་པར་བཀོལ་སྤྱོད་བྱེད་ཤེས་དགོས་ལྟ་བུ།
ལྟག་པ་མཐོ་བ་ |  ༡དཔེ་ཆོས།  རང་ལ་རྒྱབ་དཔུང་མགོ་འདྲེན་ཡོད་སྙམ་པའི་ཁེངས་དྲེགས་ཆེ་བ་སྟེ།      དཔེར་ན། རང་ལ་ནུས་པ་མེད་ན་ལྟག་སྒོ་མཐོ་ཡང་ནམ་ཞིག་འཕུང་ལྟ་བུ།
ལྟག་འོག་གོ་བརྗེས་ |  ༡དཔེ་ཆོས།  གོང་འོག་གམ་སྔ་ཕྱི་གོ་ལྡོག་པ་སྟེ།      དཔེར་ན། གཞུང་དོན་ལྟག་འོག་གོ་བརྗེས་ན་ནང་དོན་ལ་ཧ་ཅང་ཁྱད་པར་ཤོར་ཡོང་ལྟ་བུ།
ལྟོ་འགྲངས་གོས་དྲོས་ |  ༡དཔེ་ཆོས།  ཟས་གོས་ལ་དཀའ་ངལ་མེད་པའི་དོན་ཏེ།      དཔེར་ན། ལྟོ་འགྲངས་གོས་དྲོས་ཙམ་གྱིས་ཕོ་འཁྱོངས་པ་མིན་ལྟ་བུ།
ལྟོགས་ཧྲལ་རྐུན་བྱེད་ |  ༡དཔེ་ཆོས།   ལྟོ་བ་ལྟོགས་དྲགས་ནས་ཁྲིམས་དང་གུས་ལུགས་སོགས་ལ་མ་འཛེམ་པར་གཞན་ནོར་རྐུ་བའི་དོན་ཏེ།      དཔེར་ན། ཨུ་ཐུག་ཀྱང་ལྟོགས་ཧྲལ་རྐུན་བྱེད་ཀྱི་ལས་ལ་མ་ཞུགས་ལྟ་བུ།
ལྷ་ཁོག་འདྲེ་ཞུགས་ |  ༡དཔེ་ཆོས།  ལྷ་ཡི་ཁོག་ཏུ་འདྲེ་ཞུགས་པ་ལྟར། བཟང་པོའི་སེམས་ངན་པས་དཀྲུགས་པའི་དོན།      དཔེར་ན། མི་ཚོགས་ཀྱི་གྲལ་དུ་དྲན་ཤེས་མ་བསྟེན་ན་ལྷ་ཁོག་འདྲེ་ཞུགས་བྱེད་མཁན་ཧ་ཅང་མང་ཞེས་པ་ལྟ་བུ།
ལྷ་གསོལ་འདྲེ་བརྡུང་ |  ༡དཔེ་ཆོས།  ལྷ་གསོལ་བ་དང་འདྲེ་འདུལ་བ་ལྟར། གོང་ལ་བཟང་བསྟོད་དང༌། འོག་ལ་ངན་སྨྲ་བྱེད་པའི་དོན།      དཔེར་ན། ཡོད་ཚད་ལ་ལྟ་སྟངས་གཅིག་གྱུར་ལས་ལྷ་གསོལ་འདྲེ་བརྡུང་བྱེད་མི་རུང་ལྟ་བུ།
ལྷ་བཤད་འདྲེ་བཤད་ |  ༡དཔེ་ཆོས།   ཆ་འཇོག་དང་ངེས་གཏན་མེད་པའི་གཏམ་སྟེ།      དཔེར་ན། ལྷ་བཤད་འདྲེ་བཤད་བྱས་ནས་གཞན་མགོ་བསྐོར་ལྟ་བུ།
ལྷ་མཆོད་ཀླུ་མཆོད་ |  ༡དཔེ་ཆོས།    ལྷ་དང་ཀླུ་ལ་མཆོད་པ་ལྟར། མཆོད་བསྟོད་གང་བྱུང་བྱེད་པའི་དོན།      དཔེར་ན། ལས་འབྲས་ལ་བརྩི་སྲུང་མ་བྱས་ན་ལྷ་མཆོད་ཀླུ་མཆོད་བྱས་ཀྱང་ཕན་དཀའ་ལྟ་བུ།
ལྷ་མཐོང་འདྲེ་མཐོང་ |  ༡དཔེ་ཆོས།  ལྷ་འདྲེ་མ་མཐོང་ཡང་མཐོང་ཁུལ་བྱས་པ་ལྟར། རྟོགས་པ་མ་ཐོབ་ཀྱང་ཐོབ་ཡོད་མདོག་མདོག་གིས་ཆ་འཇོག་དཀའ་བའི་མཐོང་ཚུལ་སྣ་ཚོགས་ཀྱི་དོན།      དཔེར་ན། གྲྭ་པ་དེས་ལྷ་མཐོང་འདྲེ་མཐོང་ཤོད་ཀྱིན་འདུག་ལྟ་བུ།
ལྷ་འབོད་ཀླུ་འབོད་ |  ༡དཔེ་ཆོས།  ལྷ་དང་ཀླུ་ལ་སྐྱབས་ཞུ་བ་ལྟར། གང་ས་གང་དུ་རོགས་མགོན་འཚོལ་བའི་དོན།      དཔེར་ན། བུ་རང་གིས་མ་འཇོན་ན་ལྷ་འབོད་ཀླུ་འབོད་བྱས་ཀྱང་དཀའ་ངལ་འདི་སེལ་མི་ཐུབ་ཅེས་པ་ལྟ་བུ།
ལྷར་གཡར་འདྲེར་བསྐྱིས་ |  ༡དཔེ་ཆོས།    དོན་ཅིག་འགྲུབ་པར་ཐབས་ཤེས་གང་ཐུབ་བྱེད་པའི་དོན་ཏེ།      དཔེར་ན། ལྷ་གཡར་འདྲེར་བསྐྱིས་བྱས་ཏེ་མི་མང་གི་དོན་དེ་འགྲུབ་པར་གྱིས་ཤིག་ལྟ་བུ།
ཤ་ཁུ་ཤ་ཐིམ་ |  ༡དཔེ་ཆོས།   ཤ་ཁུ་ཤ་ལ་ཐིམ་པ་ལྟར། གང་ནས་བྱུང་བ་དེ་དེ་རང་དུ་གཏོང་དགོས་པའི་དོན།      དཔེར་ན། དགེ་འདུན་པར་ཞལ་འདེབས་བརྒྱབ་པ་དེ་ཤ་ཁུ་ཤ་ཐིམ་དུ་གཏོང་དགོས་ཞེས་པ་ལྟ་བུ།
ཤ་གཙང་རུས་གཙང་ |  ༡དཔེ་ཆོས།  རིགས་རྒྱུད་ལ་བསྲེས་ལྷད་མ་སོང་བའི་དོན་ཏེ།      དཔེར་ན། ཁོང་བོད་པ་ཤ་གཙང་རུས་གཙང་ཡིན་ལྟ་བུ།
ཤ་ཐོག་མར་རྩེག་ |  ༡དཔེ་ཆོས།  ཤ་བཟའ་རྒྱུ་ཡོད་ཐོག་མར་ཡང་བཟའ་རྒྱུ་ཡོད་པ་ལྟར། བྱ་བ་གང་ཞིག་ཡག་ཐོག་ཡག་བརྩེགས་ཀྱི་དོན།      དཔེར་ན། ལས་དོན་དེ་ཤ་ཐོག་མར་རྩེག་བྱུང་ལྟ་བུ།
ཤ་འཐོར་རུས་འཐོར་ |  ༡དཔེ་ཆོས།  ཤ་དང་རུས་པ་སོ་སོར་འཐོར་བ་ལྟར། ཤུལ་ལུས་མེད་པར་རྨེག་མེད་དུ་འཐོར་བའི་དོན།      དཔེར་ན། མི་ངན་བཟུང་ནས་བརྡུངས་ཏེ་ཤ་འཐོར་རུས་འཐོར་དུ་བཏང་ལྟ་བུ།
ཤ་ཡོད་པགས་ཡོད་ |  ༡དཔེ་ཆོས།  ཤ་པགས་གཉིས་ཀ་འཛོམས་པ་ལྟར། ཕྱོགས་གང་ཅིའི་ཐད་ལ་བལྟ་རྒྱུ་ཡོད་པའམ་བལྟ་རིན་ཡོད་པའི་དོན།      དཔེར་ན། ཤ་ཡོད་པགས་ཡོད་ཀྱི་ལས་ཀ་ལྟ་བུ།
ཤ་རིད་དབུགས་ཉམས་ |  ༡དཔེ་ཆོས།  ལུས་ཀྱི་ཤ་སྐམ་ཞིང་དབུགས་ཉམས་པ་ལྟར། སྡུག་པོ་ཉིས་བརྩེགས་བྱུང་བའི་དོན།      དཔེར་ན། ཁོང་ཚང་ལ་ཤ་རིད་དབུགས་ཀྱི་དོན་རྐྱེན་བྱུང་ལྟ་བུ།
ཤ་རུས་འབྲལ་མེད་ |  ༡དཔེ་ཆོས།  ཤ་དང་རུས་པ་འབྲེལ་བ་ལྟར། ཕན་ཚུན་ཁ་འབྲལ་མི་ཐུབ་པའི་འབྲེལ་བ་དམ་པོ་ཡོད་པའི་དོན།      དཔེར་ན། ཤ་རུས་འབྲལ་མེད་ཀྱི་བརྩེ་དུང་ལྡན་པའི་ཁྱོ་ཤུག་ཅེས་པ་ལྟ་བུ།
ཤ་རྒྱུས་མཉམ་ཆོད་ |  ༡དཔེ་ཆོས།  ཤ་དང་རྒྱུས་པ་གཉིས་པ་མཉམ་དུ་ཆོད་པ་ལྟར། གནད་དོན་ཁག་གཉིས་ཐག་མཉམ་དུ་ཆོད་པའི་དོན།      དཔེར་ན། གཉེན་སྒྲིག་བྱས་ཏེ་ཤ་འཁོན་མེད་པར་གྱུར་ནས་ཤ་རྒྱུས་མཉམ་ཆོད་བྱུང་ཞེས་པ་ལྟ་བུ།
ཤ་ལམ་གྲི་བཅད་ |  ༡དཔེ་ཆོས།  ཤ་གཅོད་སྐབས་ཐོག་མར་གྲིས་གཅོད་དགོས་པ་སྟེ། ལས་ཀ་གང་ཡིན་རུང་ཐོག་མར་གཞི་ཞིག་བཏིང༌། དེ་ནས་ལག་ལེན་བསྟར་དགོས་པའི་དཔེ།      དཔེར་ན། ལས་གཞི་ཁག་ཤ་ལམ་གྲི་བཅད་ཀྱིས་འཆར་གཞི་སྒྲིག་པ་དང་ལག་ལེན་བསྟར་དགོས་ཞེས་པ་ལྟ་བུ།
ཤ་སྡུག་ཁྱི་སྡུག་ |  ༡དཔེ་ཆོས།  རི་དྭགས་ཤ་བ་ཁྱིས་དེད་པའི་སྡུག་བསྔལ་དང༌། ཤ་ཁྱིའང་དཀའ་ལྟོགས་དང་ཤ་བའི་རྗེས་མི་ཆོད་པའི་སྡུག་བསྔལ་ལྟར། ཕན་ཚུན་གཉིས་ཀར་དཀའ་སྡུག་བྱུང་བའི་དོན་ཏེ།      དཔེར་ན། གཟུ་བར་ཁ་ལ་མ་ཉན་པས་ཕན་ཚུན་ཤ་སྡུག་ཁྱི་སྡུག་བྱུང་ལྟ་བུ།
ཤ་སྡུག་འབུ་སྡུག་ |  ༡དཔེ་ཆོས།  ཤ་རུལ་འགྲོ་བ་དང་དེར་ཞུགས་པའི་འབུ་ཡང་འཆི་འགྲོ་བ་ལྟར། སྡུག་གི་སྟེང་དུ་སྡུག་བྱུང་བའི་དོན།      དཔེར་ན། ཁོང་ཚང་ལ་ཤ་སྡུག་འབུ་སྡུག་གི་གནད་དོན་བྱུང་ལྟ་བུ།
ཤི་ཉལ་རོ་ཉལ་ |  ༡དཔེ་ཆོས།   བག་མེད་དུ་ཉལ་བའི་དོན།
ཤི་མིག་གསོན་བལྟས་ |  ༡དཔེ་ཆོས།   འཆི་ཁར་གསོན་རེ་བྱེད་པའི་དཔེ།      དཔེར་ན། མི་དེས་འཆི་ཁར་འཇིགས་སྐྲག་ཆེན་པའི་ངང་ཤི་མིག་གསོན་བལྟས་བྱེད་ཀྱིན་འདུག་ཅེས་པ་ལྟ་བུ།
ཤི་མིན་གསོན་མིན་ |  ༡དཔེ་ཆོས།   མི་སོགས་ཤི་མིན་གསོན་མིན་གྱི་དཔེ་ལྟར། བཟང་ངན་གང་ཡིན་གྱི་ཐག་གཅོད་མ་བྱུང་བའི་དོན་ཏེ།       དཔེར་ན།  ཤི་མིན་གསོན་མིན་ངང་ཡུན་རིང་བསྒུག་ལྟ་བུ།
ཤི་མིན་རོ་མིན་ |  ༡དཔེ་ཆོས།   རྨས་སྐྱོན་སོགས་ཚབས་ཆེན་ཕོག་སྟེ་ཤི་ལ་ཁད་ཆགས་པའི་རྣམ་པ་སྟེ།      དཔེར་ན། དམག་མི་དེ་རྨས་ནས་ཤི་མིན་རོ་མིན་ཆགས་འདུག གཅར་རྡུང་དྲག་པོ་བཏང་སྟེ་ཤི་མིན་རོ་མིན་བཟོས་ཞེས་པ་ལྟ་བུ།
ཤི་འབྱར་རོ་འབྱར་ |  ༡དཔེ་ཆོས།   དོན་འབྲས་ཐོན་མིན་ལ་མ་ལྟོས་པར་ཨུ་ཚུགས་མཐར་སྐྱེལ་བྱས་ནས་ལས་དོན་གང་ཡིན་མ་གློད་པའི་དོན་ཏེ།      དཔེར་ན།  ཚོང་ལ་ཤི་འབྱར་རོ་འབྱར་བྱས་ནས་ལོ་མང་ཡིན་ལྟ་བུ།
ཤི་སྦར་འཐམས་པ་ |  ༡དཔེ་ཆོས།  རྒྱུ་ནོར་ལ་སེར་སྣ་ཧ་ཅང་ཆེ་བའི་དཔེ་སྟེ། འཆི་བཞིན་པའི་སྐབས་སུའང་རྒྱུ་ནོར་བློས་གཏོང་མི་ནུས་པར་ལག་པས་དམ་པོར་འཛིན་པ།      དཔེར་ན། ཟང་ཟིང་གི་རྒྱུ་ནོར་ལ་ཤི་སྦར་འཐམས་པ་ཆོས་པ་མིན་ཞེས་པ་ལྟ་བུ།
ཤིག་གསོད་སྟར་འཕྱར་ |  ༡དཔེ་ཆོས།  ཤིག་གསོད་པར་སྟ་རེ་མི་དགོས་པ་ལྟར། བྱ་བ་ཆུང་ཆུང་ལ་ནུས་ཤུགས་ཆེན་པོ་འདོན་མི་དགོས་པའི་དཔེ།      དཔེར་ན། དོན་དག་ཆུང་ཆུང་དེར་མི་མང་པོ་འཛོམས་པ་ནི་ཤིག་གསོད་སྟ་འཕྱར་མ་རེད་དམ་ལྟ་བུ།
ཤིག་སེན་ར་སྤྲོད་ |  ༡དཔེ་ཆོས།  ཤིག་སེན་མོའི་བར་དུ་བཅིར་བ་བཞིན་གནད་ཐོག་ཏུ་ཏན་ཏིག་འཁེལ་བ་ལྟར། ལུང་དང་རིགས་པས་ལམ་ནས་ཁུངས་མེད་འཆལ་གཏམ་སུན་འབྱིན་པའི་དོན།      དཔེར་ན། དཔང་མི་ཁྲིད་ཡོང་སྟེ་ཉེས་འགེལ་བྱས་པའི་སྐད་ཆ་རྣམས་ཤིག་སེན་ར་སྤྲོད་བྱས་ཞེས་པ་ལྟ་བུ།
ཤིང་བཟང་པགས་རུལ་ |  ༡དཔེ་ཆོས།  ཤིང་བཟང་ཡང་པགས་པ་རུལ་འགྲོ་བ་ལྟར། ཡོན་ཏན་ཡོད་ཀྱང་བེད་མེད་དུ་ལུས་པའི་དཔེ།      དཔེར་ན། ཤེས་ཡོན་གྱི་ལས་ཀ་གཡུགས་ནས་བྱ་བ་ཙག་ཙིག་གཉེར་བ་ནི་ངོ་མ་ཤིང་བཟང་པགས་རུལ་རང་རེད་ལྟ་བུ།
ཤུགས་ཆེ་དཔའ་ཐལ་ |  ༡དཔེ་ཆོས།    དཔའ་དང་སྟོབས་སོགས་ཀྱིས་ང་རྒྱལ་ནས་དཔའ་ཚོད་མ་ཟིན་པའི་དོན་ཏེ།      དཔེར་ན།  ཤུགས་ཆེ་དཔའ་ཐལ་ནས་གླིང་དམག་ཧོར་གྱིས་ཕམ་ལྟ་བུ།
ཤེས་བཀྲ་གཟུགས་བཟང་ |  ༡དཔེ་ཆོས།  རིག་པའམ་ཤེས་རབ་གསལ་ཞིང་གཟུགས་མཛེས་པ།      དཔེར་ན། ན་ཆུང་ཤེས་བཀྲ་གཟུགས་བཟང་ཞིག་འདུག་ལྟ་བུ།
ཤེས་འཁོས་གཉིས་ལྡན་ |  ༡དཔེ་ཆོས།   ཤེས་ཡོན་དང་དཔལ་འབྱོར་གཉིས་ཀ་འཛོམས་པ།      དཔེར་ན། ཤེས་འཁོས་གཉིས་ལྡན་གྱི་མི་འཇོན་ཐང་ཅན་ཞེས་པ་ལྟ་བུ།
ཤོག་བུ་སྣུམ་ཟོས་ |  ༡དཔེ་ཆོས།  ཤོག་བུ་ལ་སྣུམ་ཐིགས་ནས་འཐིམས་ཤིང་འགྲམས་པ་སྟེ། མི་ཡི་བསམ་བློར་གཞན་དབང་ཤུགས་རྐྱེན་ཐེབས་ནས་རིམ་གྱིས་འགྱུར་བའི་དཔེ།      དཔེར་ན། ལྟ་ཚུལ་དེ་ཤོག་བུ་སྣུམ་ཟོས་ལྟར་མི་མང་ནང་དུ་ཁྱབ་ཅེས་པ་ལྟ་བུ།
ཤོག་བུས་རས་རློམ་ |  ༡དཔེ་ཆོས།  མ་ཡིན་ཡིན་མདོག་གམ། མ་ཡིན་ཡིན་རྫུ་བྱེད་པའི་དཔེ་སྟེ།      དཔེར་ན། མ་ཡིན་ཡིན་རྫུས་བྱེད་པ་དེ། ཤོག་བུས་རས་རློམ་གོན་པ་ག་ལ་ཉན་ཞེས་པ་ལྟ་བུ།
ཤོག་སྦུབས་རླུང་འཚང་ |  ༡དཔེ་ཆོས།   ལྐོག་ནས་ངན་སློབ་བྱེད་པའམ་ངན་སྐུལ་བྱེད་པའི་དཔེ།      དཔེར་ན། མི་ངན་གྱིས་ཤོག་སྦུག་རླུང་འཚང་བྱས་ཏེ་ང་ཚོའི་བར་འགལ་ཟླ་བཟོ་ཐབས་བྱས་བྱུང་ཞེས་པ་ལྟ་བུ།
ཤོར་ཕུ་ཀརྨ་སྙན་གྲགས་ | ཁོང་ནི་ལྕི་རས་རིན་ཆེན་རྒྱལ་མཚན་གྱི་དབོན་རྒྱུད་སུ་གྱུར་པ་ཆོས་སྐྱོང་བཀྲ་ཤིས་ཀྱི་སྲས་སུ་ཁྱི་ལོ་ལ་འཁྲུངས། དགུང་ལོ་ལྔ་ནས་གཏོར་མ་ཆ་བཅུ་གཏོང་བ་དང༌། ཡི་གེ་ཚིག་མེད་མཁྱེན། ཁུ་བོ་བླ་མ་བཀྲ་ཤིས་རྒྱལ་མཚན་ལས་འབའ་རོམ་ནས་བརྒྱུད་པའི་ཆོས་ཡོད་དགུ་ཅོག་གསན། བདེ་མཆོག་དང་མགོན་པོ་སོགས་ལ་ཐུགས་དམ་གྱི་མཐིལ་མཛད་དེ་ལུང་བསྟན་ཐོབ། རྒྱལ་དབང་ཀརྨ་པ་དབང་ཕྱུག་རྡོ་རྗེ་ལ་ཡོད་དགུ་ཅོག་ཕུལ་ཞིང་དེ་ཉིད་ཀྱི་དྲུང་ནས་རབ་ཏུ་བྱུང༌། མཚན་ཀརྨ་སྙན་གྲགས་དཔལ་བཟང་པོ་གསོལ། རྗེ་བཙུན་ཆོས་ཀྱི་རྒྱལ་མཚན་གྱི་ཞལ་ནས། ཆོས་ཀྱི་གོ་ཆའི་ཕྲིན་ལས་ཀྱི་སྤྲུལ་པ་ཡིན་པར་བཀས་གནང༌། བླ་མ་བསྟེན་པ་ལའང༌། ཡང་དག་པར་རྫོགས་པའི་སངས་རྒྱས་འཇིག་རྟེན་དུ་ཞལ་བསྟན་པ་ལྔ། བསྟན་པ་ཡོངས་རྫོགས་ཀྱི་དགེ་བའི་བཤེས་གཉེན་ཆེན་པོ་བཞི། ཡང་དག་དགེ་བཤེས་གསུམ་སོགས་བསྟེན། དེ་དག་ལས་འོང་བའི་ཆོས་ཡོད་དགུ་ཅོག་ལ་མ་གསན་པ་གཅིག་ཀྱང་མེད། སྐྱོ་བྲག་ཀུན་དགའ་རྒྱ་མཚོ་ལས། འབའ་རོམ་ནས་བརྒྱུད་པའི་ཆོས་ཡོད་དགུ་ཅོག་གསན། དེང་ཐོག་ཀུན་དགའ་རྒྱལ་མཚན་ལས། ལྷ་མོ་དུད་སོལ་མའི་སྐོར་གསན། ཚིག་ལ་མ་ལུས་ཤིང་དོན་ལ་རྟོགས་པ་བླ་མ་འདི་ཙམ། འོག་མིན་ཀརྨའི་གདན་ས་ལོ་བརྒྱད་ཙམ་དུ་མཛད། ལྷ་སྟེང་གི་གཙུག་ལག་ཁང་ལོག་བྲིས་དང་བཅས་པ་བཞེངས། གཏོར་མ་ལས་བདུད་རྩི་བབས། བདུད་རྩི་ཁོལ་བ། སྒྲོལ་མའི་ལུང་བསྟན་སོགས་བྱུང༌། ཉིན་གཅིག་ང་རང་གི་ལྷ་མོ་དེ་དགའ་འདུག་པས་ད་ལོ་འཆི་བ་ཡིན་པ་འདྲ་གསུངས་ནས་དོན་དགུ་ལ་གཤེགས། འཇའ་དང་འོད་ཀྱིས་ནམ་མཁའ་ཁེངས། ཞག་ཞེ་དགུའི་ཉིན་མོ་ཡང་དེ་བཞིན་དུ་བྱུང༌། བསྟན་བཅོས་ཀྱང་མང་དུ་མཛད་པར་འདུག་ཀྱང་ད་ལྟ་མཇལ་དུ་ཡོད་པ་ནི། འབའ་རོམ་དར་མ་དབང་ཕྱུག་གི་རྣམ་ཐར་སོགས་ཉུང་ཤས་ལས་མ་མཐོང་། རབ་བྱུང་བཅུ་པའི་ནང་ཙམ་ལ་བྱོན།
ས་ཁྱབ་རྡོ་ཁྱབ་ |  ༡དཔེ་ཆོས།  ས་རྡོ་གང་སར་ཁྱབ་ནས་ཡོད་པ་བཞིན། གཏམ་སོགས་ཕྱོགས་ཀུན་ཏུ་གྲགས་པའི་དོན།      དཔེར་ན། མཚན་སྙན་ས་ཁྱབ་རྡོ་ཁྱབ་ལ་སོང། རླུང་རྟ་ས་ཁྱབ་རྡོ་ཁྱབ་ལ་སོང་ལྟ་བུ།
ས་གཙང་རྡོ་གཙང་ |  ༡དཔེ་ཆོས།  ལྷད་སྐྱོན་མེད་པའི་ས་གཙང་རྡོ་གཙང་གི་དཔེ་བཞིན། ནག་ཉེས་ཀྱི་སྐྱོན་གྱིས་མ་གོས་པའི་དོན།      དཔེར་ན། ས་གཙང་རྡོ་གཙང་གི་སེམས་པ། ས་གཙང་རྡོ་གཙང་གི་མི་ལྟ་བུ།
ས་ཆགས་ཡུལ་འདྲིས་ |  ༡དཔེ་ཆོས།   ས་གནས་དེར་ཡུན་རིང་བསྡད་ནས་རྒྱུས་མངའ་ཤིན་ཏུ་ཆེ་བའི་དཔེ་ལྟར། གྲོགས་སོགས་ལ་འགྲོགས་འདྲིས་ཟབ་པའི་དོན།      དཔེར་ན། ས་ཆགས་ཡུལ་འདྲིས་ལ་སོང་བས་རྒྱུས་མངའ་ཡོད་ལྟ་བུ།
ས་ཉིལ་ཆུ་ཤོར་ |  ༡དཔེ་ཆོས།  ས་ཉིལ་བ་དང་ཆུ་རྐ་སོགས་ཀྱི་ཆུ་ཤོར་བའི་དཔེ་ལྟར། སྒྱིད་ལུག་མདོ་ཤོར་གྱི་དོན།      དཔེར་ན། ས་ཉིལ་ཆུ་ཤོར་གྱི་ལས་མ་བྱེད། ཁུངས་མེད་ལོང་གཏམ་གྱི་གཏམ་མ་བཤད་ལྟ་བུ།
ས་བཤད་རྡོ་བཤད་ |  ༡དཔེ་ཆོས།  འཛིན་མཚམས་གང་ཡང་མེད་པར་དགོས་མེད་ཀྱི་གཏམ་གང་བྱུང་དུ་བཤད་པའི་དོན།      དཔེར་ན། ས་བཤད་རྡོ་བཤད་ཀྱི་གཏམ། གང་བྱུང་མང་བྱུང་གི་ལས་ལྟ་བུ།
ས་མཆོང་གནམ་མཆོང་ |  ༡དཔེ་ཆོས།  ལམ་ལ་མི་ལྟ་བར་མཆོང་ལྡིང་བྱེད་པ་ལྟར། དོན་དངོས་ལ་མི་གཞིག་པར་ཧོལ་རྒྱུག་བྱེད་པའི་དོན།      དཔེར་ན། ས་མཆོང་གནམ་མཆོང་གིས་དོན་མི་འགྲུབ། འགྲོ་ཐབས་འདུག་ཐབས་ཀྱིས་ལས་མི་འགྲུབ་ལྟ་བུ།
ས་ཟད་རྡོ་ཐུག་ |  ༡དཔེ་ཆོས།  ས་ཟད་ནས་རྡོ་ལ་ཐུག་པ་ལྟར། ལས་དེ་ལས་བྱེད་ཐབས་གཞན་མེད་པའི་དོན།      དཔེར་ན། ས་ཟད་རྡོ་ཐུག་གི་ལས་ཀ་མ་སྒྲུབ། ས་ཟད་རྡོ་ཐུག་གི་ལས་ཀ་རེད་ལྟ་བུ།
ས་འབར་རྡོ་འབར་ |  ༡དཔེ་ཆོས།  རྩི་ཤིང་སོགས་མེར་འབར་བ་ཕར་ཞོག་ས་རྡོ་ཡང་འབར་བ་ལྟར། ལས་གང་ཞིག་ལ་ཡར་རྒྱས་དང་ཧུར་བརྩོན་ཆེན་པོ་ཡོད་པའི་དོན།      དཔེར་ན། ས་འབར་རྡོ་འབར་བཞིན་ལས་བསྒྲུབ་ན་འགྲུབ་སླ་ལྟ་བུ།
ས་འོག་ཆུ་འགྲོ་ |  ༡དཔེ་ཆོས།  སའི་འོག་ཏུ་ཆུ་འགྲོ་བར་མི་མངོན་པ་ལྟར། ས་འོག་དར་ཐག་གིས་ལྐོག་ལས་བྱེད་པའི་དོན།      དཔེར་ན། ས་འོག་ཆུ་འགྲོ་ཡི་ལས་མ་བྱེད་ལྟ་བུ།
ས་འོག་དར་ཐག་ |  ༡དཔེ་ཆོས།  སའི་འོག་ནས་དར་གྱི་ཐག་པ་འཐེན་ནས་ཕྱོགས་ཡར་མར་དུ་སྦྲེལ་བ་ལྟར། ལྐོག་ནས་སྦྱོར་བ་ངན་པ་སྣ་ཚོགས་སྤེལ་བའི་དོན།      དཔེར་ན། ས་འོག་དར་ཐག་གིས་དཔོན་ངན་དང་ངན་འབྲེལ་བྱས། ས་འོག་དར་ཐག་གི་ལས། མགོ་བདེ་དྲན་འཕྲུལ་གྱི་གཏམ་ལྟ་བུ།
ས་འོག་འདམ་ལངས་ |  ༡དཔེ་ཆོས།  ས་འོག་གི་འདམ་རྫབ་ས་སྟེང་དུ་ཐོན་པའི་ལྟར། ལྐོག་གཡོ་ངན་ཇུས་རྣམས་ལྷང་ལ་བུད་པའི་དོན།      དཔེར་ན། ས་འོག་འདམ་ལངས་བྱུང་ནས་རྫུན་རྐུབ་བརྡོལ་བ་ལྟ་བུ།
ས་འོག་འབར་མདེལ་ |  ༡དཔེ་ཆོས།  ས་འོག་ཏུ་སྦས་པའི་འབར་རྫས་ལྟར། དོན་རྐྱེན་འདྲ་མིན་སློང་བྱེད་ཀྱི་ལས་ཀྱི་དོན།      དཔེར་ན། ས་འོག་འབར་མདེལ་གྱི་ལས་མ་བྱེད། བསམ་ངན་སྦྱོར་རྩུབ་ཀྱིས་ནང་མ་དཀྲུག་ལྟ་བུ།
ས་རིས་ཐང་གསལ་ |  ༡དཔེ་ཆོས།  ས་ལ་བྲིས་པའི་རི་མོ་ས་ཐོག་ཏུ་གསལ་བའི་དཔེ་ལྟར། ཡིན་མིན་དང་འགྲིག་མིན་སོགས་གཞན་གྱིས་ཅི་ཞིག་བཤད་ཀྱང། རང་གིས་བསྒྲུབས་པའི་བྱ་བ་མངོན་གསལ་དོད་པོའམ་ཡོངས་གྲགས་ཡིན་པའི་དོན།      དཔེར་ན། ས་རིས་ཐང་གསལ་ཡིན་པས་དོགས་པ་མི་དགོས། ས་རིས་ཐང་གསལ་ཡིན་པས་བསྙོན་འཛུགས་མ་བྱེད་ལྟ་བུ།
ས་སྣ་ལམ་རྒྱུས་ |  ༡དཔེ་ཆོས།  འགྲོ་འདུག་ལ་རྒྱུས་མངའ་ཆེ་བའི་དོན་ཏེ།      དཔེར་ན། ས་སྣ་ལམ་རྒྱུས་ཡོད་ན་འགྲོ་བདེ་ལྟ་བུ།
ས་སྲུབས་སྦྲུལ་ཞུགས་ |  ༡དཔེ་ཆོས།   སའི་སྲུབས་ཀ་ལ་སྦྲུལ་ཞུགས་ནས་གནོད་པ་སྐྱེལ་བའི་དཔེ་ལྟར། གཞན་གྱིས་མི་མངོན་པའི་ཚུལ་གྱིས་གནོད་པ་སྐྱེལ་བའི་དོན།      དཔེར་ན། ས་སྲུབས་སྦྲུལ་ཞུགས་ཀྱི་གླགས་འཚོལ་བ་ལྟ་བུ།
སང་འཆི་གནངས་འཆི་ |  ༡དཔེ་ཆོས།  དུས་ཡུན་ཤིན་ཏུ་ཐུང་ངུ་སང་ཉིན་དང་གནངས་ཉིན་ལྟ་བུ་ལས་ཚེ་མེད་པར་སྟོན་པའི་དོན།      དཔེར་ན། རྒན་པོ་སང་འཆི་གནངས་འཆི་ཡིན་པས་ཁ་ལོག་ཚིག་ལོག་མ་རྒྱག་ལྟ་བུ།
སང་སང་གནངས་གནངས་ |  ༡དཔེ་ཆོས།  ལས་གང་ཞིག་སང་ཉིན་བྱ། གནངས་ཉིན་བྱ་ཟེར་ནས་ལེ་ལོའི་དབང་གིས་དུས་འདའ་བར་བྱེད་པའི་དོན།      དཔེར་ན། སང་སང་གནངས་གནངས་ཀྱིས་ལས་མི་འགྲུབ། འགྲོ་མིན་འདུག་མིན་གྱིས་ས་མི་ཆོད་ལྟ་བུ།
སངས་རྒྱས་ལ་ཀ་ཁ་ |  ༡དཔེ་ཆོས།  མཁས་པའི་རྩར་ཅི་ཡང་མི་ཤེས་མཁན་གྱིས་ཤེས་མདོག་སྟོན་པའམ། བླུན་པོས་མཁས་པའི་མདུན་དུ་ཡོན་ཏན་ངོམ་པའི་དོན།
སའི་ལྷ་ | "མིང་ཚིག ༡མངོན་བརྗོད། བྲམ་ཟེ་སྟེ། ས་ན་གནས་པའི་ཚངས་པའི་རིགས་རྒྱུད་ཡིན་པས་ནའོ། ། "
སིཾ་ཧཿ་ | མིང་ཆིག ༡རྒྱ་གར། སེང་གེ །
སེའུ་བཅུ་བའི་ངག་ |  ༡དཔེ་ཆོས།    སེའུ་བཅུ་པ་ནི་བྱིས་པ་ཆུང་ཆུང་སྟེ། སེའུ་བཅུ་པའི་ངག་ཅེས་པ་ནི་བྱིས་པ་ཆུང་ཆུང་གི་ངག་ལྟར་འབྲེལ་མེད་དོན་གཞན་ནམ། གཞན་གྱི་ཟེར་སྒྲོས་ཀྱི་རྗེས་སུ་འབྲང་བ་ཞེས་པའི་དོན།
སྐར་མ་ཞོ་བརླག་ |  ༡དཔེ་ཆོས།   སྐར་མ་ལ་བལྟས་ནས་དངུལ་སོགས་ཞོ་གང་བརླག་འགྲོ་བའི་དཔེ་ལྟར། བྱ་བ་ཆུང་ཆུང་ལ་མགོ་འཁོར་ནས་ཆེན་པོ་བརླག་འགྲོ་བའི་དོན།      དཔེར་ན། སྐར་མ་ཞོ་བརླག་གི་ལས་མ་བྱེད་ལྟ་བུ།
སྐར་མེད་རྐུབ་སྐྱོག་ |  ༡དཔེ་ཆོས།   འབྱོར་མེད་འབྱོར་ལྡན་དུ་རློམ་པའི་ཆེ་འགྱིང་གི་འགྲོ་ཚུལ།
སྐས་གདང་མས་འཛེག་ |  ༡དཔེ་ཆོས།   སྐས་ཀྱི་གདང་བུ་མས་རིམ་ནས་འཛེག་དགོས་པ་ལྟར། ལས་གང་ཞིག་གོ་རིམ་ལྡན་པའི་སྒོ་ནས་བྱ་དགོས་པའི་དོན།      དཔེར་ན། སྐས་གདང་མས་འཛེག་གིས་སློབ་སྦྱོང་བྱོས། སྐས་གདང་མས་འཛེག་གིས་ལས་དོན་སྒྲུབས་ལྟ་བུ།
སྐེ་ཁྱེར་ཞགས་འཛེད་ |  ༡དཔེ་ཆོས།  སྐེ་བསྲིངས་ནས་ཞགས་པ་སྐེ་ལ་བསྐོན་པ་བཞིན། ཕན་དུ་རེ་ཡང་དོན་དུ་ལས་དེས་རང་གིས་རང་ལ་གནོད་པ་བྱས་པའི་དོན།
སྐེ་གཅོད་སྣུམ་གཏིག་ |  ༡དཔེ་ཆོས། 1. སྐེ་གཅོད་ནས་སྣུམ་མི་ཡོང་བའི་དཔེ་ལྟར། བཙན་ཤེད་བྱས་ནས་ལས་མི་འགྲུབ་པའི་དོན། 2. སྐེ་གཅོད་དགོས་སམ། སྣུམ་གཏིག་གི་ཡིན་ཞེས་བཙད་ཤེད་ཀྱིས་ལས་བྱེད་པའི་དོན།
སྐེ་བཙིར་སྲོག་གཅོད་ |  ༡དཔེ་ཆོས།  ཐག་པ་སོགས་ཀྱིས་སྐེ་བསྡམས་ནས་གསོད་པ་ལྟར། སྐྱོན་གྱིས་བཙིར་ནས་ཕམ་པར་བྱས་པའི་དོན།      དཔེར་ན། སྐེ་བཙིར་སྲོག་གཅོད་བྱས་ནས་ཕམ་པར་བརྒྱབ་པ་ལྟ་བུ།
སྐེ་བསྡམས་སྲོག་གཅོད་ |  ༡དཔེ་ཆོས།  ཐག་པ་སོགས་ཀྱིས་སྐེ་བསྡམས་ནས་གསོད་པ་ལྟར། སྐྱོན་གྱིས་བཙིར་ནས་ཕམ་པར་བྱས་པའི་དོན།      དཔེར་ན། ཉེས་ཅན་ལ་སྐེ་བསྡམས་སྲོག་གཅོད་བྱས་ནས་ཉེས་ཆད་བཅད་ལྟ་བུ།
སྐོམ་པ་ཆུ་འདོད་ |  ༡དཔེ་ཆོས།  ཁ་སྐོམ་ནས་ཆུ་འཐུང་འདོད་པ་བཞིན། ལས་གང་ཞིག་ཧ་ཅང་སྒྲུབ་འདོད་པའི་དོན།      དཔེར་ན། ཕ་མར་ཐུག་འདོད་སྐོམ་པ་ཆུ་འདོད་བཞིན་སྐྱེས། ཐར་འདོད་ཀྱི་བསམ་བློ་སྐོམ་པ་ཆུ་འདོད་ལྟར་སྐྱེས་ལྟ་བུ།
སྐྱ་ཟད་སྔོ་གཏུགས་ |  ༡དཔེ་ཆོས།  རྩྭ་རྙིང་ཟད་ནས་སྔོ་མར་ཐུག་པ་བཞིན། ཐབས་ཟད་ཨུ་ཐུག་ལ་ལྷུང་བའམ་ཧ་ཅང་ཉམ་ཐག་པའི་དོན།      དཔེར་ན། སྐྱ་ཟད་སྔོ་གཏུགས་ཀྱི་འཚོ་བ་མྱང་ན་མི་འདོད། སྐྱ་ཟད་སྔོ་གཏུགས་ཀྱི་ལས་ཀ་མི་བྱེད་ལྟ་བུ།
སྐྱ་ལ་སྔོ་འབྱར་ |  ༡དཔེ་ཆོས། 1. དཔྱིད་དུས་སུ་རྩྭ་སྐྱ་ལ་སྔོ་འབྱར་ནས་སྐྱེ་བ་བཞིན། མི་ངན་པ་དང་འགྲོགས་ནས་སྤྱོད་ངན་ལོབ་པའི་དོན།      དཔེར་ན། སྐྱ་ལ་སྔོ་འབྱར་གྱི་སྤྱོད་ངན་ལོབ་པ། 2. དཔྱིད་དུས་སུ་རྩྭ་སྐྱ་ལ་སྔོ་འབྱར་ནས་སྐྱེ་བ་བཞིན། ལས་ཀ་སོགས་གཞན་ལ་བརྟེན་པའི་དོན།      དཔེར་ན། སྐྱ་ལ་སྔོ་འབྱར་གྱི་ལས་ཀ་མ་བྱེད། སྐྱ་ལ་སྔོ་འབྱར་གྱི་བསམ་བློ་མ་ཁུར་ལྟ་བུ།
སྐྱབས་མེད་མགོན་མེད་ |  ༡དཔེ་ཆོས།  སྐྱབས་གནས་དང་གཉེན་བཤེས་སོགས་དང་བྲལ་བར་གྱུར་བ་སྟེ། ཁེན་ས་རྟེན་ས་མེད་པའི་དོན།      དཔེར་ན། སྐྱབས་མེད་མགོན་མེད་ཚོར་རོགས་བྱ་དགོས། སྐྱབས་མེད་མགོན་མེད་ཚོ་སྙིང་མ་རྗེ་ལྟ་བུ།
སྐྱབས་མེད་ཟས་སྦྱིན་ |  ༡དཔེ་ཆོས།  སྐྱབས་མེད་མགོན་མེད་ལ་ཟས་སྦྱིན་པ་སྟེ། དབུལ་ཕོངས་ལ་ཁ་ཟས་སྤྲད་པའི་དོན།      དཔེར་ན། སྐྱབས་མེད་ཟས་སྦྱིན་གྱི་སྦྱིན་པ་གཏོང་བ་ལྟ་བུ།
སྐྱར་མོས་ཉ་ལེན་ |  ༡དཔེ་ཆོས།  ཆུ་བྱ་སྐྱར་མོས་ཉ་འཛིན་པ་ལྟར། སྔོན་ལ་བརྟག་དཔྱད་བྱས་རྗེས་དོན་ལ་འཇུག་དགོས་པར་སྟོན་པ།      དཔེར་ན། སྐྱར་མོ་ཉ་ལེན་གྱི་དོན་སྒྲུབ་ཤིག་ལྟ་བུ།
སྐྱིད་མེད་སྡུག་ཟད་ |  ༡དཔེ་ཆོས།  ལས་ལ་སྤྲོ་སྣང་མེད་ཅིང་འགྲོ་ཐབས་འདུག་ཐབས་བྱེད་པའི་དོན།      དཔེར་ན། སྐྱིད་མེད་སྡུག་ཟད་ཀྱིས་ལས་མི་འཁྱོངས། སྐྱིད་མེད་སྡུག་ཟད་ཀྱི་ལས་མ་བྱེད་ལྟ་བུ།
སྐྱིད་སྡུག་མཉམ་འཁུར་ |  ༡དཔེ་ཆོས།  སྐྱིད་ཀྱི་སྟོན་མོ་མཉམ་ཟ། སྡུག་གི་ཁུར་བོ་མཉམ་འཁུར་ཟེར་བ་ལྟར། ལས་སྐྱིད་སྡུག་གི་འབྲས་བུ་ཅི་ཞིག་བྱུང་ཡང་མཉམ་རུབ་བྱེད་པའི་དོན།      དཔེར་ན། ང་ཚོ་སྐྱིད་སྡུག་མཉམ་འཁུར་བྱེད་པའི་གྲོགས་པོ་བཟང་པོ་ཡིན་ལྟ་བུ།
སྐྱེ་མེད་སྡུག་ཟད་ |  ༡དཔེ་ཆོས།   སྐྱིད་མེད་སྡུག་ཟད་དང་དོན་གཅིག་པས་དེར་ལྟོས།
སྐྱོན་འགེབས་མཛེས་འཆོས་ |  ༡དཔེ་ཆོས།  རྫུན་གཏམ་འདྲ་འདྲ་འགྲིག་འགྲིག་གིས་སྐྱོན་གསང་བར་བྱེད་པའི་དོན།
སྐྱོན་སྤངས་དགེ་སྒྲུབ་ |  ༡དཔེ་ཆོས།  ཉེས་པའམ་ནོར་འཁྲུལ་སྤངས་ནས་དགེ་བའམ་ལེགས་ཚོགས་ལེན་པའི་དོན།      དཔེར་ན། སྐྱོན་སྤངས་དགེ་སྒྲུབ་ཀྱི་ལས་ལ་འབད་ལྟ་བུ།
སྒ་འགྱུར་སྟན་འགྱུར་ |  ༡དཔེ་ཆོས།   རྟ་ཐོག་ནས་སྒ་སྟན་ཚང་མ་གཡོན་ནས་འཁྲུགས་སོང་བ་ལྟར། ལས་ཀ་དང་འཆར་གཞི་ཚང་མ་རྩ་བ་ནས་འགྱུར་སོང་བའི་དཔེ།      དཔེར་ན། དོན་དག་སྒ་འགྱུར་སྟན་འགྱུར་བྱས་སོང་ལྟ་བུ།
སྒལ་རལ་ཉག་རྐྱང་ |  ༡དཔེ་ཆོས། ༡ཡུལ་སྐད། བདེན་པ་མེད་བཞིན་དུ་ཨུ་ཚུགས་མཐར་སྐྱེལ་གྱི་དོན།       དཔེར་ན།  བརྡ་འདེད་ཇི་ཙམ་བཏང་ཡང་གོ་མེད་སྒལ་རལ་ཉག་རྐྱང་བྱེད་པ་ལྟ་བུ།
སྒོ་ངས་བྲག་རྡུང་ |  ༡དཔེ་ཆོས།  སྒོ་ང་བྲག་ལ་བརྒྱབ་ན་ཆག་འགྲོ་བའི་དཔེ་ལྟར། མི་ཐུབ་པའི་དགྲ་ལ་འཐབ་ཀྱང་ཕམ་འགྲོ་བའི་དོན།      དཔེར་ན། སྟོབས་མེད་གཞན་ལ་འགྲན་འདོད་པ། སྒོ་ངས་བྲག་རྡུང་བྱེད་དང་མཚུངས་ལྟ་བུ།
སྒོག་པ་སིལ་བརྡུངས་ |  ༡དཔེ་ཆོས། 1. སྒོག་སོ་སིལ་བུ་རེ་རེ་བཞིན་བཀོག་ནས་བརྡུངས་པའི་དཔེ་ལྟར། དགྲ་བོ་རེ་རེ་བཞིན་ཕམ་པར་བརྒྱབ་པའི་དོན། 2. སྒོག་སོ་སིལ་བུ་རེ་རེ་བཞིན་བཀོག་ནས་བརྡུངས་པ་ལྟར། རེ་རེ་བཞིན་ཞིབ་ཚགས་བྱེད་པའམ་ཐག་གཅོད་བྱེད་པའི་དཔེ།
སྒྲ་དག་སྒྲོས་གཙང་ |  ༡དཔེ་ཆོས།  ཡི་གེ་ཀློག་པ་དང་སྐད་ཆ་བཤད་པ་སོགས་ཀྱི་སྒྲ་གསལ་ཞིང་སྤུས་དག་པ།      དཔེར་ན། ཡི་གེ་སྒྲ་དག་སྒྲོས་གཙང་ཞིག་བཀླགས་སོང། སྐད་ཆ་སྒྲ་དག་སྒྲོས་གཙང་ཞིག་བཤད་སོང་ལྟ་བུ།
སྔ་བལྟས་ཕྱི་བལྟས་ |  ༡དཔེ་ཆོས།  སྔ་ཕྱིའམ་རྒྱབ་མདུན་གཉིས་ཀ་ལྟ་བའམ་དཔྱད་པའི་དོན།      དཔེར་ན། བྱ་ངང་པ་མཚོ་ལ་རྐྱལ་ན་སྟེང་བལྟས་དང་འོག་བལྟས། ཤྭ་ཕོ་ཆེན་སྒང་ལ་འགྲོ་ན་སྔ་བལྟས་དང་ཕྱི་བལྟས་ལྟ་བུ།
སྔ་ཚིག་ཕྱི་འགལ་ |  ༡དཔེ་ཆོས།  ཚིག་སྔ་ཕྱི་འགལ་བ་སྟེ། སྔོན་མ་བཤད་པའི་གཏམ་དང་རྗེས་མ་བཤད་པ་གཉིས་སྔ་ཕྱི་འགལ་བར་སོང་བའི་དོན།      དཔེར་ན། གཏམ་ཚང་མ་སྔ་ཚིག་ཕྱི་འགལ་ཤ་སྟག་རེད། སྔ་ཚིག་ཕྱི་འགལ་དུ་མི་འགྲོ་བའི་གཏམ་ཤོད་ལྟ་བུ།
སྔ་འགྱོད་ཕྱི་སྡོམ་ |  ༡དཔེ་ཆོས།  སྔར་ཉེས་པ་བྱས་པར་འགྱོད་སེམས་དང༌། ཕྱིན་ཆད་མི་བྱེད་པའི་སྤོང་སེམས་ཀྱི་དོན།      དཔེར་ན། ངན་སྤྱོད་ལང་ཤོར་མི་ཡོང་བར་སྔ་འགྱོད་ཕྱི་སྡོམ་བྱ་རྒྱུ་གལ་ཆེ། ཉེས་པ་སྔ་འགྱོད་ཕྱི་སྡོམ་གྱིས་ལྟ་བུ།
སྔ་འགྲས་ཕྱི་འཁོན་ |  ༡དཔེ་ཆོས།   སྔོན་མི་དགའ་བར་གྱུར་བའི་ཞེ་འགྲས་ཀྱིས་རྗེས་ནས་སྙིང་ནད་སློང་བའི་དོན།      དཔེར་ན། སྔ་འགྲས་ཕྱི་འཁོན་བྱས་ནས་རྙོག་གྲ་སློང་བ་ལྟ་བུ།
སྔ་འབྱོར་ཕྱི་ལོག་ |  ༡དཔེ་ཆོས།  གཏན་ཁེལ་དུས་ཚོད་ཀྱི་སྔོན་ལ་ཚུར་འབྱོར་ཞིང་། ཕྱི་ཙམ་དུ་ཕར་འགྲོ་བའི་དོན།      དཔེར་ན། སྔ་འབྱོར་ཕྱི་ལོག་བྱས་ནས་ལས་ཀར་ཧུར་བརྩོན་བྱས་ལྟ་བུ།
སྔ་རབས་ཕྱི་འབྱུང་ |  ༡དཔེ་ཆོས།  སྔོན་གྱི་ལོ་རྒྱུས་དང་མ་འོངས་པར་ཅི་འབྱུང།      དཔེར་ན། སྔ་རབས་ཕྱི་འབྱུང་གི་མངོན་ཤེས། སྔ་རབས་ཕྱི་འབྱུང་ཚང་མ་ཤེས་མཁན་གྱི་མཁས་པ་ལྟ་བུ།
སྔ་ལངས་ཕྱི་ཉལ་ |  ༡དཔེ་ཆོས།   ཞོགས་པ་སྔ་མོར་ལངས་ཤིང་མཚན་ཕྱི་མོར་ཉལ་བ་སྟེ། ལས་གང་ཞིག་ལ་དཀའ་ལས་རྒྱག་པའི་དོན།      དཔེར་ན། སྔ་ལངས་ཕྱི་ཉལ་གྱིས་ལས་ལ་བརྩོན་པ། སྔ་ལངས་ཕྱི་ཉལ་གྱིས་དཀའ་ལས་རྒྱག་པ་ལྟ་བུ།
སྔ་ས་ད་གནས་ |  ༡དཔེ་ཆོས།  སྔར་གནས་གང་དུ་ཡོད་སར་ད་ལྟ་ཡང་དེར་ཡོད་པ་ལྟར། སྔར་བཞིན་མི་འགྱུར་བའམ་བརྟན་པའི་དོན།      དཔེར་ན། སྔ་ས་ད་གནས་ཀྱི་ཚིག་ཐོག་ན་ཡོད་ལྟ་བུ།
སྔ་སྐྲག་ཕྱི་སྐྲག་ |  ༡དཔེ་ཆོས།  ལས་དོན་གང་ཞིག་སྒྲུབ་པར་འགོ་མཇུག་གང་ལའང་སྐྲག་སྣང་བྱེད་པའི་དོན།      དཔེར་ན། སྔ་སྐྲག་ཕྱི་སྐྲག་གིས་ལས་མི་འགྲུབ་ལྟ་བུ།
སྔར་གནས་སོར་བཞག་ |  ༡དཔེ་ཆོས།  གོ་གནས་སོགས་སྔར་ཡོད་རང་སོར་ཡོད་པའམ་གནས་པའི་དོན།      དཔེར་ན། འདུག་གནས་སྔར་གནས་སོར་བཞག་ཡིན། སྔར་གནས་སོར་བཞག་གིས་ཚིག་ཐོག་ནས་འགྱུར་མེད་ལྟ་བུ།
སྔར་བྱུང་ཕྱི་ལྟ་ |  ༡དཔེ་ཆོས།  སྔོན་དུ་བྱུང་ཟིན་པ་རྣམས་ལ་བསྐྱར་དུ་ལྟ་རྟོག་བྱེད་པའི་དོན།      དཔེར་ན། སྔར་བྱུང་ཕྱི་ལྟ་བྱས་ནས་སྐྱོན་ཡོན་ཤེས་ལྟ་བུ།
སྔར་མེད་གསར་སྤྲོས་ |  ༡དཔེ་ཆོས།   སྔར་བྱུང་མ་མྱོང་བ་ཞིག་གསར་དུ་བཟོས་པའི་དོན།      དཔེར་ན། སྔར་མེད་གསར་སྤྲོས་ཀྱི་སྒྲིག་ལམ། སྔར་མེད་གསར་སྤྲོས་ཀྱི་ཐོན་རྫས་ལྟ་བུ།
སྔར་འཁོན་ཞེ་བཞག་ |  ༡དཔེ་ཆོས།    སྔོན་མི་དགའ་བར་གྱུར་བའི་སྙིང་ནད་སེམས་ལ་འཛིན་པའི་དོན།      དཔེར་ན། སྔར་འཁོན་ཞེ་བཞག་གིས་འཐབ་འཛིང་བྱེད་པ། སྔར་འཁོན་ཞེ་བཞག་གིས་ཚིག་རྩུབ་བཤད་པ་ལྟ་བུ།
སྔར་ལུགས་སྦུག་འདྲེན་ |  ༡དཔེ་ཆོས།  སྔོན་གྱི་བྱས་ཉེས་མུ་མཐུད་དུ་བྱེད་པའི་དོན།      དཔེར་ན། སྔར་ལུགས་སྦུག་འདྲེན་གྱི་རྒྱུན་གཅོད་དགོས་ལྟ་བུ།
སྔར་ས་ད་འཇགས་ |  ༡དཔེ་ཆོས།  སྔོན་མ་ཇི་ལྟར་ཡིན་པ་ད་ལྟའང་རང་འཇགས་སུ་གནས་པའི་དོན།      དཔེར་ན། སྲོལ་རྒྱུན་བཟང་བོ་རྣམས་སྔར་ས་ད་འཇགས་བྱས་པ་ལྟ་བུ།
སྔར་སོང་ད་འགྲོ་ |  ༡དཔེ་ཆོས།  སྔར་ལྟར་བྱེད་ཐབས་དེ་སྤྱད་ན་ད་ལྟའང་ཡོང་སྙམ་པའི་བྱ་སྤྱོད།      དཔེར་ན། ག་དུས་ཡིན་ཡང་སྔར་སོང་ད་འགྲོའི་བྱ་སྤྱོད་སྤེལ་མ་ཡོང་ལྟ་བུ།
སྔར་སྲོལ་ལད་རྐྱེན་ |  ༡དཔེ་ཆོས།   སྔོན་གྱི་ལུགས་སྲོལ་ཉམས་པའི་རྒྱུ་རྐྱེན།      དཔེར་ན། སྤྱོད་ངན་མང་པོས་སྔར་སྲོལ་ལད་རྐྱེན་དུ་འགྲོ་ཉེན་ཡོད་ལྟ་བུ།
སྙད་མེད་སྙད་དཀྲིས་ |  ༡དཔེ་ཆོས།  སྐྱོན་མེད་ཀྱང་སྐྱོན་ཆ་བཤད་པའི་དོན།      དཔེར་ན། ཚོང་ཟོག་ལ་སྙད་མེད་སྙད་དཀྲིས་བྱེད་པ་ལྟ་བུ།
སྙེ་མ་ཕོན་གཅིག་ |  ༡དཔེ་ཆོས།  ལོ་ཏོག་གི་སྙེ་མའི་ཕོན་པོ་གཅིག་པའི་དཔེ་ལྟར། སྐྱིད་སྡུག་མཉམ་གཅིག་གི་དོན།
སྟག་མགོ་སྦྲུལ་མཇུག་ |  ༡དཔེ་ཆོས།  གཅན་གཟན་སྟག་གི་མགོར་སྤྲུལ་འཇུག་པའི་དཔེ་ལྟར། ལས་འགོ་བཟང་ལ་ལས་མཇུག་ཞན་པའི་དོན།      དཔེར་ན། ལས་ཀ་གང་ཞིག་ཡིན་ཡང་སྟག་མགོ་སྦྲུལ་མཇུག་བྱ་མི་རུང་ལྟ་བུ།
སྟག་འདྲ་གཟིག་འདྲ་ |  ༡དཔེ་ཆོས།   སྟག་དང་གཟིག་གི་དཔའ་རྩལ་བཞིན། བུ་དཔའ་བོའི་དཔའ་རྩལ་དེ་དང་འདྲ་བར་སྟོན་པ།      དཔེར་ན། བུ་དཔའ་བོ་སྟག་འདྲ་གཟིག་འདྲ་གདའ་ལྟ་བུ།
སྟག་སེང་ཁ་སྤྲོད་ |  ༡དཔེ་ཆོས།   སྟག་དང་སེང་གེའི་དཔའ་རྩལ་དང་འདྲ་བའི་ཕོ་རྒོད་པོ་གཉིས་འཐབ་གྲོགས་སུ་གྱུར་བའི་དོན།      དཔེར་ན། ཤན་མདན་སྟག་སེང་ཁ་སྤྲོད་ལྟ་བུ།
སྟབས་ལེགས་སྐབས་ཁེལ་ |  ༡དཔེ་ཆོས།  སྟེས་དབང་གིས་གོ་སྐབས་བཟང་བོ་དང་འཕྲད་པའི་དོན།      དཔེར་ན། སྟབས་ལེགས་སྐབས་ཁེལ་བྱུང་ནས་རྒྱལ་ཁ་བླངས་ལྟ་བུ།
སྟེར་སྟེར་འཕྲོག་འཕྲོག་ |  ༡དཔེ་ཆོས།  ཅ་ལག་སོགས་ཚུར་སྤྲོད་ཀྱིན་སྤྲོད་ཀྱིན་ཕར་འཕྲོག་གིན་འཕྲོག་གིན་བྱེད་པའི་དོན།      དཔེར་ན། སྟེར་སྟེར་འཕྲོག་འཕྲོག་བླ་མ་དང་དཔོན་པོའི་གསོལ་རས་ལྟ་བུ།
སྟེར་སྦྱིན་རྗེས་འབྲང་ |  ༡དཔེ་ཆོས།    ལྐོག་རྔན་གྱི་ངོ་ལ་ལྟ་བ།      དཔེར་ན། དྲང་ཚུགས་མི་འཛིན་པར་སྟེར་སྦྱིན་རྗེས་འབྲང་བྱས་པ་ལྟ་བུ།
སྡིག་པ་མིག་བཙུམ་ |  ༡དཔེ་ཆོས།   ཉེས་དམིགས་སམ་རྣམ་སྨིན་ལ་མི་འཛེམ་པར་མིག་བཙུམས་ནས་སྡིག་པ་བྱེད་པའི་དཔེ་ལྟར། མཇུག་འབྲས་ལེགས་ཉེས་ལ་མི་ལྟ་བར་ཨུ་ཚུགས་ཀྱིས་ལས་བྱེད་པའི་དོན།      དཔེར་ན། སྡིག་པ་མིག་བཙུམ་གྱི་ལས་མ་བྱེད་ལྟ་བུ།
སྡིག་བསགས་རང་འཁུར་ |  ༡དཔེ་ཆོས།  རང་གི་བྱས་ཉེས་ཀྱི་རྣམ་སྨིན་རང་གིས་འཁུར་དགོས་པ་ལས་གཞན་ལ་གཡོལ་ས་མེད་པའི་དོན།
སྡུག་བཤད་མུག་བཤད་ |  ༡དཔེ་ཆོས།  མི་གསལ་བའི་ཚུལ་གྱིས་ལྐོག་ནས་མི་འདོད་པའི་གཏམ་སྨྲ་བ་སྟེ།      དཔེར་ན། རྒྱབ་ནས་སྡུག་བཤད་མུག་བཤད་མང་པོ་བྱེད་ཀྱིན་འདུག་ལྟ་བུ།
སྣ་ཁུག་ཁ་འཐེན་ |  ༡དཔེ་ཆོས།  སྣ་འཐེན་ནས་ཁར་མི་ཡོང་བ་ལྟར། འགྲུབ་ཐབས་གཏན་ནས་མེད་པའི་བྱ་བར་ཨུ་ཚུགས་བྱེད་པའི་དོན།      དཔེར་ན། རང་ནུས་ལ་མི་དཔོག་པར་སྣ་ཁུག་ཁ་འཐེན་གྱིས་ཡོང་རྒྱུ་ཅི་ཞིག་ཡོད་ལྟ་བུ།
སྣ་ཐག་མགོར་དཀྲིས་ |  ༡དཔེ་ཆོས།   མཛོ་སོགས་ཀྱི་འཁྲིད་བྱེད་སྣ་ཐག་སོ་སོའི་མགོ་ལ་དཀྲིས་ནས་བཏང་བའི་དཔེ་ལྟར། རང་དབང་ཐོབ་ནས་བག་ཕབ་པར་གྱུར་པའམ། སོས་དལ་གུ་ཡངས་བྱུང་བའི་དོན།
སྣ་ཐག་ཤོར་བ་ |  ༡དཔེ་ཆོས།   མཛོ་གཡག་སོགས་ཀྱི་སྣ་ཐག་གཞན་ལག་ཏུ་ཤོར་བའི་དཔེ་ལྟར། རང་དབང་གཞན་ལག་ཏུ་ཤོར་བའི་དོན།
སྣ་དབྱུག་གཞུས་པ་ |  ༡དཔེ་ཆོས།   རེ་འདོད་དམ་དམིགས་ཡུལ་སྒྲུབ་ཏུ་མ་བཅུག་པའམ་ཕམ་ཉེས་སུ་བཏང་བའི་དཔེ།       དཔེར་ན། སྐབས་འཚོལ་བ་ཚོར་སྣ་དབྱུག་གཞུས་པ་དེ་ཏག་ཏག་རེད་ལྟ་བུ།
སྣ་ཚོགས་ཐབས་བརྒྱ་ |  ༡དཔེ་ཆོས།   ཐབས་འདྲ་མི་འདྲ་སྣ་ཚོགས་བཀོལ་བའམ་འཐེན་པའི་དོན།      དཔེར་ན། སྣ་ཚོགས་ཐབས་བརྒྱས་གཞན་ཡིད་འགུགས་ལྟ་བུ།
སྣ་ཚོགས་ལྷུ་སྒྲིག་ |  ༡དཔེ་ཆོས།   མི་འདྲ་བ་མང་པོ་ཕྱོགས་སྒྲིག་བྱས་པའི་དོན།
སྣ་རིས་སྤུ་ཚོགས་ |  ༡དཔེ་ཆོས།  དྲག་ཞན་ནམ་བཟང་ངན་ཅི་རིགས་མཉམ་དུ་འདྲེས་པའི་དཔེ།
སྣ་རྒྱུག་གཞུས་པ་ |  ༡དཔེ་ཆོས།  སྣ་དབྱུག་གཞུས་པ་དང་འདྲ་སྟེ། རེ་འདོད་དམ་དམིགས་ཡུལ་སྒྲུབ་ཏུ་མ་བཅུག་པའམ་ཕམ་ཉེས་སུ་བཏང་བའི་དཔེ།      དཔེར་ན། མི་ངན་གྱི་བྱ་སྤྱོད་ལ་སྣ་རྒྱུག་གཞུས་པ་དེ་ཧ་ཅང་འགྲིག་ལྟ་བུ།
སྣ་སུན་ཕོག་པ་ |  ༡དཔེ་ཆོས།   སྔོན་ཆད་ཕམ་ཉེས་བྱུང་མྱོང་བའི་དཔེ།      དཔེར་ན། སྣ་སུན་ཕོག་པ་ལ་བརྟེན་ནས་ལས་ཀ་མཚམས་འཇོག་བྱ་མི་རུང་ལྟ་བུ།
སྣང་ཆུང་ཁུར་མེད་ |  ༡དཔེ་ཆོས།  གལ་མི་ཆེ་བར་བརྩིས་ནས་ལྷོད་ཡངས་སུ་གཏོང་བའི་དོན།      དཔེར་ན། སྤྱི་དོན་སྣང་ཆུང་ཁུར་མེད་དུ་མ་གཏོང་ལྟ་བུ།
སྣང་ཆུང་ལྷོད་ཡངས་ |  ༡དཔེ་ཆོས།  གལ་ཆུང་བར་བརྩིས་ནས་གུ་ཡངས་སམ་དོ་དམ་མི་བྱེད་པའི་དོན།      དཔེར་ན། ལས་ཀར་སྣང་ཆུང་ལྷོད་ཡངས་མ་བྱེད་ལྟ་བུ།
སྣང་བ་གདོང་འདེད་ |  ༡དཔེ་ཆོས།  རང་ཤེད་ཚ་བོ་སྟེ། རང་གི་འདོད་བློ་ལྟར་ལས་གང་ཞིག་མཐར་སྐྱེལ་བྱས་པའི་དོན།      དཔེར་ན། སྣང་བ་གདོང་འདེད་ཀྱིས་ལས་སྒྲུབ་པ་ལྟ་བུ།
སྣང་བ་ཉིན་སྲིབ་ |  ༡དཔེ་ཆོས།  ཉིན་སྲིབ་ཀྱི་ངོས་མི་འདྲ་བ་ལྟར། བསམ་ཚུལ་འགྱུར་ལྡོག་ཆེ་བའི་དོན།      དཔེར་ན། དགའ་སྡུག་གི་སྣང་བ་ཉིན་སྲིབ་བཞིན་ལྟ་བུ།
སྣང་བར་གང་ཤར་ |  ༡དཔེ་ཆོས།  སེམས་ལ་གང་དྲན་དྲན་ཏེ། འགྲིག་མི་འགྲིག་དང་འོས་མི་འོས་ཀྱི་བསམ་བློ་མི་གཏོང་བ།      དཔེར་ན། ཚོགས་འདུའི་ཐོག་སྣང་བ་གང་ཤར་གྱི་སྐད་ཆ་བཤད་ལྟ་བུ།
སྣང་མེད་བག་ཡངས་ |  ༡དཔེ་ཆོས།  རང་གིས་རང་ལ་མཐོང་ཆེན་བྱས་ཏེ་གཞན་དག་སྣང་མེད་གཏོང་བ།
སྣང་མེད་ཚོར་མེད་ |  ༡དཔེ་ཆོས།  ཁེ་ཉེན་ཧ་མི་གོ་ཞིང་དོ་སྣང་མི་བྱེད་པ།      དཔེར་ན། གནས་ཚུལ་གལ་ཆེན་མང་པོ་བྱུང་ཡང་སྣང་མེད་ཚོར་མེད་བྱས་སོང་ལྟ་བུ།
སྣང་མེད་ལིང་སྐྱུར་ |  ༡དཔེ་ཆོས།  འགན་མི་ཁུར་བའམ། དོ་སྣང་མི་སྤྲོད་པར་འཇོག་པ།
སྣང་མེད་ལྷོད་གཡེང་ |  ༡དཔེ་ཆོས།  ཁུར་མེད་སེམས་གཡེང་ངམ་རང་དགར་འཇོག་པ།
སྣང་སྐྱིད་བློ་བདེ་ |  ༡དཔེ་ཆོས།  སྤྲོ་སྣང་དང་ལྡན་ཞིང་སེམས་ཁྲལ་མེད་པའི་དོན།      དཔེར་ན། སྣང་སྐྱིད་བློ་བདེ་བྱས་ནས་མི་ཚེ་བསྐྱལ་དགོས་ལྟ་བུ།
སྣུམ་ཟད་མར་མེ་ |  ༡དཔེ་ཆོས།  སྣུམ་རྫོགས་ཏེ་གཟིམ་ལ་ཉེ་བའི་མར་མེ་ལྟར། དངོས་པོ་གང་ཞིག་འཇིག་ལ་ཉེ་བའི་དཔེ།      དཔེར་ན། མི་དྲག་ནད་པ་སྣུམ་ཟད་མར་མེ་འདྲ་ཞེས་པ་ལྟ་བུ།
སྣེ་མང་འདྲེས་འཛིངས་ |  ༡དཔེ་ཆོས།  དངོས་རྫས་ཀྱི་སྣེ་མང་པོ་འདྲེས་ནས་འཛིངས་པ་ལྟར་དོན་མང་རྙོག་འཛིང་དུ་གྱུར་བའི་དོན།      དཔེར་ན། སྣེ་མང་འདྲེས་འཛིངས་ཀྱི་ལས་ཀ་ལྟ་བུ།
སྤང་ལ་མེ་ཤོར་ |  ༡དཔེ་ཆོས།  འཕྲལ་མར་ཤེས་རབ་རྣོ་ཡང་རྒྱུན་བསྲིངས་ནས་བརྩོན་འགྲུས་མི་འཁྱོལ་བའི་དཔེ།      དཔེར་ན། རྒྱུན་འཁྱོངས་བརྩོན་འགྲུས་མེད་ན་ཤེས་རབ་རྣོ་བ་སྤང་ལ་མེ་ཤོར་འདྲ་བས་ཕུགས་ལ་ཕན་མི་ཡོང་ཞེས་པ་ལྟ་བུ།
སྤར་མོ་ལྷོད་པ་ |  ༡དཔེ་ཆོས།   དངུལ་དངོས་སོགས་གཏོང་ཕོད་ཆེ་བའམ། སེར་སྣ་མེེད་པའི་དོན།      དཔེར་ན། སྤར་མོ་ལྷོད་པའི་ཕྱུག་པོ། སྤར་མོ་ལྷོད་པའི་རྒྱལ་པོ་ལྟ་བུ།
སྤོ་ལ་དར་འཕྱར་ |  ༡དཔེ་ཆོས།   མཐོ་སར་དར་ཆ་བཙུགས་པ་སྟེ་སྟོབས་ཤུགས་ཆེ་བས་ལྡོག་ཏུ་མེད་པའི་དཔེ།      དཔེར་ན། མང་ཚོགས་ཀྱི་ངར་ཤུགས་སྤོ་ལ་དར་འཕྱར་ལྟ་བུའི་སྟོབས་ཆེན་རེད་ལྟ་བུ།
སྤོ་སྒྱེལ་རྨོ་སློང་ |  ༡དཔེ་ཆོས།  རྨོ་མོ་ཡར་བསླངས་ནས་སྤོ་བོ་མར་བསྒྱེལ་བ་སྟེ། ཕྱོགས་གཅིག་ལ་ཕན་བཏགས་ནས་ཕྱོགས་གཞན་དེ་ལ་གནོད་བསྐྱལ་བའི་དཔེ།      དཔེར་ན། ཁོས་ང་ལ་སྤོ་སྒྱེལ་རྨོ་སློང་བྱས་སོང་ལྟ་བུ།
སྤོས་ཐལ་སྟེར་བ་ |  ༡དཔེ་ཆོས། ༡ཡུལ་སྐད། ཟུར་ཟའི་སྒོ་ནས་གཏམ་ལན་ཕྱིན་ཅི་ལོག་ཏུ་འདེབས་པའི་དཔེ།
སྤྱང་གྲུང་བསྟུན་མཁས་ |  ༡དཔེ་ཆོས།   གནས་ཚུལ་གྱི་དགེ་སྐྱོན་ཧ་གོ་རྗེས། རྫི་གསང་དང་ལྡན་ཞིང། སྟབས་བསྟུན་གྱིས་བྱ་བ་རྩོམ་ཤེས་པ།      དཔེར་ན། ཁོས་ལོ་མང་སྤྱང་གྲུང་བསྟུན་མཁས་བྱས་ནས་མཐར་གོ་ས་དེ་ཐོབ་པ་རེད་ཅེས་པ་ལྟ་བུ།
སྤྱང་པོ་ཀླད་མེད་ |  ༡དཔེ་ཆོས།  རིག་པ་སྤྱང་ཡང་བསམ་བློ་གཏིང་ཟབ་མོ་གཏོང་མི་ཐུབ་པས་རང་ཚུགས་མི་ཟིན་པའི་དོན།      དཔེར་ན། ཁོ་ནི་མི་སྤྱང་པོ་ཀླད་མེད་ཅིག་རེད་ལྟ་བུ།
སྤྱང་པོ་འདོ་མེད་ |  ༡དཔེ་ཆོས།   བློ་རིག་རྣོ་ཡང་བསམ་བློ་གཏད་སོ་ངེས་ཅན་མེད་པ།
སྤྱང་ལུག་གོ་ནོར་ |  ༡དཔེ་ཆོས།   སྤྱང་ཀི་དང་ལུག་ནོར་བ་ལྟར། བསྐྱབ་བྱ་དང་བསྒྲལ་བྱ་ནོར་བའི་དཔེ།      དཔེར་ན། གྲོགས་བཟང་ལ་སྤྱང་ལུག་གོ་ནོར་ཐེབས་མི་རུང་ལྟ་བུ།
སྤྱི་བོས་རིར་བརྡུང་ |  ༡དཔེ་ཆོས།   མི་ཐུབ་པའམ་མི་ནུས་ཀྱང་གླེན་རྟགས་བསྟན་ནས་འཁྲུག་འཛིང་བྱེད་པ།      དཔེར་ན། ང་ཚོར་གོ་མཚོན་མེད་པས་དགྲ་དང་འཐབ་ན་སྤྱི་བོས་རིར་བརྡུང་ལས་ཡོང་རྒྱུ་མེད་ལྟ་བུ།
སྤྲང་པོ་ཀེར་ལངས་ |  ༡དཔེ་ཆོས།  སྤྲང་པོ་ཀེར་རེར་ལངས་པ་ལྟར། མི་གཅིག་ཧྲེང་ཧྲེང་དུ་སྡོད་པ་ལས་རྟེན་ས་ཁང་བ་དང༌། རྒྱུ་ནོར། གཉེན་གྲོགས་སོགས་གང་ཡང་མེད་པའི་དཔེ།      དཔེར་ན། མི་དེ་ལ་ཤེས་ཡོན་ཡོད་ཀྱང་སྤྲང་པོ་ཀེར་ལངས་ཀྱིས་མི་ཚེ་བསྐྱལ་བ་རེད་ལྟ་བུ།
སྤྲང་པོ་གཅེར་ལངས་ |  ༡དཔེ་ཆོས།  སྤྲང་པོ་གཅེར་བུར་ལངས་པ་ལྟར། རྒྱུ་ནོར་ལོངས་སྤྱོད་མེད་པའི་དབུལ་ཕོངས་ཀྱི་དཔེ།      དཔེར་ན། རང་ཉིད་སྤྲང་པོ་གཅེར་ལངས་ཞིག་གིས་གཞན་ལ་རོགས་རམ་བྱེད་མི་ཐུབ་ལྟ་བུ།
སྦུག་མཐུན་བསུ་སྐྱེལ་ |  ༡དཔེ་ཆོས།   ངན་གཡོ་ལྟོ་མཐུན་གྱིས་ཕར་ཚུར་འབོད་སྐྱེལ་བྱེད་པ་སྟེ།      དཔེར་ན། དགྲ་ཕྱོགས་དང་སྦུག་མཐུན་བསུ་སྐྱེལ་ཡིན་ཁུལ་གྱིས་མྱུལ་ཞིབ་བྱེད་པ་ལྟ་བུ།
སྦུག་འདྲེན་ཐལ་ལུས་ |  ༡དཔེ་ཆོས།   དངུལ་དངོས་ཀྱི་ཁ་གྲངས་སོགས་སྦ་གསང་བྱེད་པའམ་ཆད་ལྷག་ཤོར་བ་སྟེ།      དཔེར་ན། ཚོགས་པའི་དངུལ་དངོས་ཀྱི་བྱུང་སོང་སྦུག་འདྲེན་ཐལ་ལུས་མེད་པ་བྱུང་ཡོད་ཅེས་པ་ལྟ་བུ།
སྦུད་པ་དབུགས་མངགས་ |  ༡དཔེ་ཆོས།  དོན་ནམ་བྱ་བ་དམིགས་བསལ་ཞིག་ལ་ཆེད་དུ་དམིགས་པའི་དཔེ།      དཔེར་ན། སྦུད་པ་དབུགས་མངགས་ལྟར་བཀའ་མངགས་ལས་དོན་སྒྲུབ་དགོས་ཞེས་པ་ལྟ་བུ།
སྦྲུལ་མདུད་སྦྲུལ་བཤིག་ |  ༡དཔེ་ཆོས།    རང་གིས་བྱས་པའི་ལས་དོན་རང་གིས་ཁུངས་སྐྱེལ་དང་འགན་ཁུར་དགོས་པའི་དཔེ་སྟེ། སྦྲུལ་གྱིས་རང་ལུས་མདུད་པ་བརྒྱབ་པར་སྦྲུལ་རང་ཉིད་ཀྱིས་བཤིག་དགོས་པ་བཞིན་ནོ། །     དཔེར་ན། རྩོད་རྙོག་དེའི་མཇུག་ཁོ་རང་གིས་བསྡུམས་པ་ནི་སྦྲུལ་མདུད་སྦྲུལ་བཤིག་རང་རེད་ཅེས་པ་ལྟ་བུ།
སྨན་བཟང་རོ་ཁ་ |  ༡དཔེ་ཆོས།   གནས་སྐབས་སུ་གནོད་པ་ལྟར་སྣང་ཡང་། ཕུགས་རྒྱང་རིང་པོར་ཕན་ཐོགས་ཆེ་བའི་དཔེ་སྟེ།      དཔེར་ན། ཀུན་སློང་བཟང་པོས་སྨྲས་པའི་ཚིག་རྩུབ་པོ་ནི་སྨན་བཟང་རོ་ཁ་བ་བཞིན་ནོ་ཞེས་པ་ལྟ་བུ།
སྨྱོ་བཤད་གཟའ་བཤད་ |  ༡དཔེ་ཆོས།  ཚིག་གི་གོ་རིམ་འཆོལ་བ་དང་ནང་དོན་མེད་པ། མ་བརྟག་མ་དཔྱད་པའི་སྐད་ཆ་བཤད་སྟངས་ཏེ།      དཔེར་ན། མི་ཚོགས་ཀྱི་མདུན་དུ་སྨྱོ་བཤད་གཟའ་བཤད་མེད་པར་ཡིན་ལུགས་ཚུལ་མཐུན་ཐོག་སྐད་ཆ་བཤད་ཐུབ་པ་གྱིས་ལྟ་བུ།
སྲིན་པོ་མིར་བརྫུས་ |  ༡དཔེ་ཆོས།  སྲིན་པོ་མི་ལ་བརྫུས་པ་ལྟར། མི་ངན་པ་བཟང་པོར་བརྫུས་པའི་དོན།
སློང་སྟེར་ག་འཛོལ་ |  ༡དཔེ་ཆོས།  སྟེར་མཁན་ལས་སློང་མཁན་དབང་ཆ་ཆེ་བ་སྟེ། དབང་ཆེ་ཆུང་ག་འཛོལ་བའི་དཔེ།      དཔེར་ན། ཕན་ཚུན་སློང་སྟེར་ག་འཛོལ་མེད་པར་འདྲ་མཉམ་གྱིས་བྱ་བ་སྒྲུབ་པ་ལྟ་བུ།
ཧ་གཉིད་སད་པ་ |  ༡དཔེ་ཆོས། ༡ཡུལ་སྐད། གཉིད་ལས་སད་པ་བཞིན་བསམ་ཤེས་བྱེད་ཤེས་པའི་དོན།      དཔེར་ན། ལོ་ཆུང་ཧ་གཉིད་སད་པ། བསམ་མེད་ཧ་གཉིད་སད་པ། མི་རྒོད་ཧ་གཉིད་སད་པ་ལྟ་བུ།
ཧ་ཞུ་ཧུ་འཁྱགས་ |  ༡དཔེ་ཆོས།  ཞག་སྲབ་མོ་ལ་ཁ་རླངས་ཀྱིས་ཧ་བྱས་ན་ཞུ་བ་དང་། ཧུ་བྱས་ན་འཁྱག་པར་འགྱུར་བ་ལྟར། རྐྱེན་ཆུང་ངུ་ཞིག་གིས་དགའ་སྡུག་སོགས་འབྱུང་ཆོག་ཆོག་གི་བརྟན་པོ་མེད་པའི་དོན།      དཔེར་ན། ཧ་ཞུ་ཧུ་འཁྱགས་ཀྱིས་ལས་མ་བྱེད། ཁ་ཡག་ཁོག་བཙོག་གི་གཏམ་མ་བཤད་ལྟ་བུ།
ཧ་རེ་ལོང་བ་ |  ༡དཔེ་ཆོས།  ཅེ་རེ་ལོང་བ་དང་དོན་གཅིག་སྟེ། བལྟས་ཀྱང་མཐོང་མ་ཐུབ་པ་སྟོན་པའི་དོན།
ཧ་ལ་ཤོར་བ་ |  ༡དཔེ་ཆོས། ༡ཡུལ་སྐད། མི་ངན་གྱིས་ཁ་བསླུས་བརྒྱབ་སྟེ་རང་གི་དངུལ་དངོས་དེའི་ལག་ཏུ་ཤོར་བ།
ཧར་བར་མི་ཤོང་ |  ༡དཔེ་ཆོས། ༡ཡུལ་སྐད། བར་སྟོང་དུ་མི་ཙམ་ཤོང་བའི་བར་མཚམས་ཆེན་པོ་ཡོད་པ་ལྟར། ལས་ཀར་ནོར་འཁྲུལ་ཆེན་པོ་ཡོད་པར་སྟོན་པའི་དོན།
ཧུར་འབུངས་ཞེ་བསྐྱེད་ |  ༡དཔེ་ཆོས།  ལས་གང་ཞིག་ལ་ཧུར་བརྩོན་ཆེ་བསྐྱེད་བྱེད་པའི་དོན།      དཔེར་ན། ལས་གང་ཞིག་ཡིན་ཡང་ཧུར་འབུངས་ཞེ་བསྐྱེད་ནས་གྲུབ་འབྲས་ཐོན་ལྟ་བུ།
ཨ་གསར་བློ་འགྱུར་ |  ༡དཔེ་ཆོས།  གསར་འདྲིས་ཆེ་ཞིང་ཕྱི་ཐག་ཐུང་བའི་དོན་ཏེ།      དཔེར་ན། ཨ་གསར་སྤེན་མའི་མེ་ལྕེ་དེ། འབར་སྐབས་དྲོ་རུང་འབར་ཡུན་ཐུང༌ལྟ་བུ།
ཨ་གསར་བློ་འགྱུར་ |  ༡དཔེ་ཆོས།  གསར་འདྲིས་ཆེ་ཞིང་ཕྱི་ཐག་ཐུང་བའི་དོན་ཏེ།      དཔེར་ན། ཨ་གསར་སྤེན་མའི་མེ་ལྕེ་དེ། འབར་སྐབས་དྲོ་རུང་འབར་ཡུན་ཐུང༌ལྟ་བུ།
ཨ་ཆད་ཨུ་ཐུག་ |  ༡དཔེ་ཆོས།   ཅི་བྱ་གཏོལ་མེད་དུ་གྱུར་པའམ་ཐབས་ཟད་པའི་དོན།      དཔེར་ན། ལས་ཀ་དེ་ལ་ཨ་ཆད་ཨུ་ཐུག་ནས་མཚམས་བཞག་པ་ཡིན། ང་ཨ་ཆད་ཨུ་ཐུག་ནས་རྒྱག་རེས་བརྒྱབ་པ་ཡིན་ལྟ་བུ།
ཨ་ནན་ཡང་ནན་ |  ༡དཔེ་ཆོས། 1. རིག་པ་བསྒྲིམས་ནས་གཟབ་གཟབ་བྱེད་པའི་དོན།      དཔེར་ན། ཨ་ནན་ཡང་ནན་གྱིས་ལས་བྱས་ན་ལེགས་འགྲུབ་འབྱུང། ཨ་ནན་ཡང་ནན་གྱིས་སློབ་སྦྱོང་བྱོས་ལྟ་བུ། 2. གལ་ཆེན་གྱི་སྒོ་ནས་བསྐྱར་བཤད་ཡང་བཤད་བྱེད་པའི་དོན།      དཔེར་ན། དོན་དེ་ཨ་ནན་ཡང་ནན་བྱས་ནས་བཤད། ཨ་ནན་ཡང་ནན་བྱས་ནས་གསལ་བཤད་བྱས་ལྟ་བུ།
ཨ་མཆོག་ལྟེབ་ཚིགས་ |  ༡དཔེ་ཆོས།  དོན་དག་ཅིག་འགྲུབ་པའི་ཐབས་མེད་པར་རེ་བ་ཟད་པ་སྟོན་བྱེད་ཀྱི་དཔེ།      དཔེར་ན། ཨ་མཆོག་ལྟེབ་ཚིགས་བརྒྱབ་ནས་སྡོད་པ་ལས་ཅི་བྱེད་ལྟ་བུ།
ཨ་ལོ་ཀྱོག་ལོ་ |  ༡དཔེ་ཆོས།  ལས་ཀར་དཀའ་ཚེགས་ལ་འཛེམས་ནས་ཧུར་ཐག་མི་བྱེད་པའི་དོན།      དཔེར་ན། ལས་ཀར་ཨ་ལོ་ཀྱོག་ལོ་མ་བྱེད། ཨ་ལོ་ཀྱོག་ལོ་བྱས་ནས་དུས་ཚོད་མ་གཏོང་ལྟ་བུ།
ཨང་གསར་སྦེ་ལེན་ |  ༡དཔེ་ཆོས།  ལས་ཀ་གང་ཞིག་ལ་གྲ་སྒྲིག་ཨང་གསར་བྱེད་པར་དང་ལེན་བྱེད་པའི་དོན།      དཔེར་ན། རྒོལ་ལན་བྱེད་པར་ཨང་གསར་སྦེ་ལེན་བྱས་ཡོད་ལྟ་བུ།
ཨམ་གཙིགས་ཁོག་བཅུག་ |  ༡དཔེ་ཆོས། ༡ཡུལ་སྐད། ཧ་ཅང་ཁོང་ཁྲོ་བ་དང་སྡུག་བསྔལ་བ་སོགས་ཀྱི་སྐབས། ཡ་སོ་མ་མཆུ་ལ་བཏབ་ནས་བཟོད་བསྲན་བྱེད་པའི་རྣམ་པ་ལྟར། དཀའ་སྡུག་སོགས་ཕྱི་རུ་མངོན་དུ་མི་འཇུག་པར་བཟོད་བསྲན་བྱེད་པའི་དོན།      དཔེར་ན། ཨམ་གཙིགས་ཁོག་བཅུག་གི་ལས། བརྟག་པ་མཐའ་བཟུང་གི་གཏམ་ལྟ་བུ།
ཨམ་ཕྲག་ལག་རྒྱུས་ |  ༡དཔེ་ཆོས།  རུམ་ན་ཅི་ཡོད་ལག་པས་ཤེས་པ་ལྟར། རང་རྒྱུས་རང་ལ་ཡོད་པའི་དོན།      དཔེར་ན། ང་ཚོ་ཚང་མ་ཨམ་ཕྲག་ལག་རྒྱུས་ཡིན་པ་ལས། སྒྱེ་རྒྱབ་ལག་མྱོང་མིན་ལྟ་བུ།
ཨུ་རུ་མུ་རུས་ |  ༡དཔེ་ཆོས། ༡ཡུལ་སྐད། གང་ཐུབ་ཅི་ཐུབ་ཅེས་པའི་དོན།      དཔེར་ན། ཨུ་རུ་མུ་རུས་བྱས་ནས་ལས་ཀ་བྱས། ཁོང་ལས་ཀར་ཨུ་རུ་མུ་རུས་བྱེད་མཁན་ཞིག་རེད་ལྟ་བུ།